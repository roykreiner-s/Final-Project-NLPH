	url	author	title	text
0	https://thinkil.co.il/texts/m064p010-019/	 עמוס טברסקי, מיה בר-הלל, עמוס טברסקי, מיה בר-הלל	הפסיכולוגיה של האי ודאות	"


                    הקדמה:
                
הניסיון לכמת את האי ודאות, אומרת מיה בר-הלל, מביא רבים מאיתנו לטעות בהערכת ההסתברות של תופעות ואירועים שונים בחיי היומיום. עמוס טברסקי מאוניברסיטת סטנפורד, שותפה של בר-הלל להכנת ההרצאה, עומד באחד המאמרים שלו על סוג מסוים של טעויות שמביך אותנו במיוחד, משום שהוא גורם לנו לאחר מעשה להתפלא איך לא עמדנו מיד על טעותנו. לדוגמה, במחקר שערך עם דניאל כהנמן, הציגו לשחקני סקווש את השאלה הבאה: “אפשר לשחק סקווש משחק של 9 או 15 נקודות. בהנחה שאתה שחקן טוב יותר מיריבך – איזה משחק כדאי לך לבחור?
רוב הנשאלים אמרו שלא משנה להם. אבל השיקול הסטטיסטי מראה שלשחקן החזק עדיף משחק ארוך, כיוון שהסיכוי לתוצאה מפתיעה, בגלל כמה חבטות בלתי צפויות מצד השחקן החלש, הוא קטן יותר ככל שהמשחק מורכב ממספר גדול יותר של נקודות.
על טעויות כאלו ואחרות תרצה פרופ’ מיה בר-הלל מהאוניברסיטה העברית בירושלים. אי אפשר לא לציין, בעיקר לא בפורום זה של קוראי “מחשבות”, שמיה היא בתו של פרופ’ יהושע בר-הלל המנוח, אדם שהטביע את חותמו על הפילוסופיה של המדע והלוגיקה של הלשון בארץ- וגם מחוץ לגבולותיה. אחד הנושאים החביבים עליו היה שאלת ההבנה של המחשב, ועל כך פירסם כמה מאמרים מרתקים ב”מחשבות”.
מיה בר-הלל עשתה את שלושת תאריה במתמטיקה ובפסיכולוגיה באוניברסיטה העברית, ועניינה העיקרי הוא פסיכולוגיה ופילוסופיה של שיפוט והחלטה.

 



חיינו מלאי אי ודאות. מתי יהיה בידי אויבינו נשק גרעיני? כמה חם יהיה בשבת הבאה? האם עד סוף המאה תהיה בארץ רעידת אדמה רבת עוצמה? לשאלות כאלה ואחרות נודעת השפעה רבה על מהלך חיינו, והחלטות רבות בתחומים חשובים, כגון רפואה, עסקים, צבא ומשפט, איננו יכולים לדחות עד עת תוסר מהם האי ודאות. כאשר חייבים לקבל החלטות בתנאי אי ודאות, יש חשיבות רבה להסתברות, כי הסתברויות שונות מכתיבות מהלכי פעולה שונים. במובן זה, הסתברות היא מדריך לחיים. יש להחליט אם לגייס מילואים או לא גם כשכוונות האויב לא לחלוטין ברורות; יש להחליט אם לפתוח את סכרי הירדן לפני שיודעים בוודאות אם השארתם סגורים תגרום להצפת חופי הכינרת; יש לבחור שיטת טיפול לחולה גם אם תוצאותיה אינן ניתנות לצפייה מראש וכר. השאלה איזה מהלך פעולה לנקוט – לגייס או לא לגייס, לנתח או לא לנתח, להשקיע או לא להשקיע – תלויה במידה רבה בהערכת הסיכויים של תוצאותיה האפשרויות. החברה לחיפושי נפט תקדח רק אם יש הסתברות גבוהה מספיק למציאת נפט; הנאשם יורשע בדין רק אם אשמתו הוכחה מעבר לספק סביר, וכדומה.
מונחים כגון “הסתברות” ו”סיכויים” מבטאים אי ודאות בצורה מספרית. קיימת תורה מתמטית של הסתברות, ובעזרתה אפשר לחשב, על סמך הנחות מסוימות, את הסיכויים של כל מיני אירועים, למשל את הסיכויים להוציא שני אסים מחפיסת קלפים טרופה היטב או לנחש נכונה את כל המספרים בלוטו. לא מקרה הוא שאירועים אלה הם מתחום ההימורים, שכן כוחה החישובי של תורת ההסתברות ישים במיוחד בתהליכים מקריים, כגון אלה העומדים בבסיסם של משחקי מזל שונים. קיימת גם תורת הסקה סטטיסטית, המלמדת שבהנחות מסוימות ניתן לאמוד מתצפיות ומנתונים אמפיריים את הסיכויים של אירועים כגון לידת תאומים, פגם במוצר והיווצרות פקק תנועה בדרך הביתה. גם אין זה מקרה שהדוגמאות הללו מתייחסות לאירועים שחוזרים על עצמם שוב ושוב, שכן כוחה ההיסקי של הסטטיסטיקה ישים במיוחד לאירועים נשנים כגון אלה.
אולם לא תורת ההסתברות ולא תורת הסטטיסטיקה יוכלו לומר לנו מה הסיכויים של מאורעות חד פעמיים (למשל, שתתחולל השנה מהפכה צבאית בעיראק שתחסל את סאדאם חוסיין, או שפסנתרן ישראלי יזכה בתחרות רובינשטיין בשנה הבאה) או ייחודיים (למשל, שמניה מסוימת שזה עתה רכשתי בבורסה תעלה מאוד בערכה). כדי להעריך הסתברויות כאלו איננו פונים למומחה בתורת הסיכויים, אלא למומחה בתחום הרלבנטי שמכיר את הנושא הנדון, ומבקשים ממנו לבטא את מה שהוא יודע, ואת אי ודאותו ביחס למה שאינו יודע, במונחי הסתברות. תהליך זה של תירגום ידע לסיכויים נעשה באופן אינטואיטיבי, בדרך של שיפוט ושיקול דעת.
 מאורע מצורף לעולם אינו יכול להיות סביר יותר מאחד ממרכיביו
בתחומים רבים קיימים לאינטואיציה או לשיקול דעת תחליפים, או למצער עזרים, מדויקים ואובייקטיביים יותר ממנה. כך, טייסים במטוסים מודרניים מנווטים בעזרת מכשירים, ואינם מסתמכים על שיפוטים אינטואיטיביים של כיוון, מרחק או מהירות, ואוניברסיטאות מקבלות תלמידים על פי מבחני כניסה ולא על פי התרשמות. אך בתחום של שיפוטי הסתברות אין תחליף לאותו תהליך אינטואיטיבי של שיקול דעת ושיפוט. יתרה מזו, דווקא בתחומים חשובים ביותר של קבלת החלטות (כגון פוליטיקה, כלכלה ורפואה) אנו מעוניינים בעיקר במאורעות ייחודיים. היינו רוצים לדעת לא רק מהם אחוזי ההצלחה של ניתוח מסוים, אלא מה הסיכוי של אותו חולה לעבור את הניתוח בשלום. לחלופין, לא מה אחוזי הקבלה הכלליים לתוכנית הלימודים שבה אני מעוניין, אלא מה סיכויי שלי להתקבל אליה, וכו’.
איור: דודו גבע
אם כי התהליך האינטואיטיבי של חשיבה הסתברותית אינו ניתן בדרך כלל להמרה בחישוב אובייקטיבי, אנחנו יכולים לבחון את מאפייניו של התהליך ולהעריך את תוצאותיו. מחקרים הראו1 , שלעיתים קרובות אנשים הנדרשים לשיפוט הסתברותי או סטטיסטי מסוים מסתמכים על שיפוט אחר, שהוא קשור לנדרש אך לא זהה לו, שאותו הם מבצעים ביתר קלות. התגלו שני עקרונות מרכזיים שמדריכים13 שיפוטים אינטואיטיביים של הסתברות. עקרונות אלו קרויים היוריסטיקות שיפוט, והם מעין קיצורי דרך מנטליים. כללים אלה קרויים ייצוגיות וזמינות.
להלן לקט של בעיות המדגימות חשיבה היוריסטית, בעיקר כאשר היא מביאה להטיות שיטתיות בשיפוטי הסתברות. חלק מן הבעיות הן בעלות אופי של חידות ושעשועים, וחלקן דומות לבעיות שיפוט אמיתיות מחיי היומיום.
היוריסטיקת הייצוגיות
כאשר אנשים משתמשים בהיוריסטיקת הייצוגיות, הם שופטים את מידת הסבירות שיקרה אירוע מסוים על פי המידה שאירוע זה נתפס כטיפוסי, מייצג, מתאים, או דומה לנתונים או לתנאים הרלבנטיים. נראה לדוגמה את השיפוט הבא:
1 שרה היא בחורה יפה בת 34, לא נשואה, חדת לשון, בעלת תואר מוסמך בפילוסופיה, פיקחית ועצמאית באופן מיוחד. כשהיתה סטודנטית, היתה פעילה מאוד מבחינה פוליטית, ופעם אחת אפילו נאסרה בשעת הפגנה סוערת בקמפוס. מה לדעתך יותר סביר – ששרה משתתפת באופן קבוע בהפגנות של “שלום עכשיו”, או שהיא משתתפת באופן קבוע בחוג לריקמה?
אין ברשותנו מודל הסתברותי שממנו אפשר לגזור את התשובה לשאלה זו, וממילא אין תשובה “נכונה”. אך אפשר לענות על פי עקרון הייצוגיות. מאחר שהתיאור של שרה נשמע לרוב האנשים יותר יציג לתומכת של “שלום עכשיו” מאשר לחובבת ריקמה, אנשים עונים שסביר יותר ששרה היא מתומכי תנועה זו. במקרה זה לא נראה שיש משהו פסול בביסוס של שיפוט ההסתברות על ייצוגיות.
הבעיה מתעוררת כאשר שיקולים של ייצוגיות מתנגשים, או אינם רגישים במידה מספקת לשיקולים רלבנטיים אחרים, כפי שנראה בהמשך. בינתיים נעבור לדוגמה שבה, בניגוד לדוגמה הראשונה, אפשר להשוות את שיפוטי ההסתברות הסובייקטיביים לחישוב נורמטיבי.
2 מטילים מטבע כשר שש פעמים רצופות, ונקרא לשני צידיו 0 ו-1. מהי סידרת התוצאות הסבירה יותר:
א) (1, 1, 1, 1, 1, 0)
ב) (1, 1, 1, 0, 0, 0)
ג) (1, 0, 0, 1, 0, 1)
כולם יודעים שמטבע כשר הוא מטבע אשר סיכוייו ליפול על כל צד משני צדדיו שווים, ודפוס נפילותיו מהטלה להטלה הוא מקרי ונטול סדירות. לפיכך, סידרת ההטלות הראשונה לא משקפת את איזונו של מטבע כשר. סידרת ההטלות השנייה אינה משקפת את מקריותו של דפוס הטלות מטבע, ואילו הסידרה השלישית היא גם מאוזנת וגם מעורבבת כיאות, ובזכות כך היא הסידרה המייצגת ביותר את התהליך. ואכן, אנשים בדרך כלל חושבים כי רבים סיכויו של מטבע ליפול שש פעמים על פי הרצף המתואר בסידרה השלישית מאשר על פי שני הרצפים האחרים.
ואולם, ניתן להראות ששיפוט זה הוא שגוי. מאחר שבכל הטלה של המטבע הסיכוי של 0 זהה לסיכוי של 1, שלוש הסדרות סבירות בדיוק באותה מידה. לכן, על פי תורת ההסתברות, הסדרות הן שוות סיכויים. העובדה שהסידרה השלישית מייצגת את התהליך המייצר בפועל טוב יותר משני האחרים אינה מעלה ואינה מורידה מסיכוייה האובייקטיביים (למרות שמבין שש הטלות של מטבע כשר, יותר סביר למצוא שלוש פעמים 0 ושלוש פעמים 1 מאשר פעם אחת 0 וחמש פעמים 1, אך זאת ללא ציון סדר המספרים).


3 הנטייה לשפוט את הסידרה (1, 0, 0, 1, 0, 1) כיותר סבירה משתי האחרות קשורה בתופעה נוספת שנצפתה בהקשר של הימורים בלוטו, והיא נטייתם של אנשים להימנע מבחירת סדרות מספרים מסוימות שנראות “מסודרות” מדי. למשל, בחירת הסידרה 27, 28, 29, 30, 31, 32, בתור ששת המספרים שעשויים לזכות בלוטו סבירה לא פחות מזו של כל סידרה אחרת של ששה מספרים, אך אנשים נמנעים מלבחור סדרות כאלה ומעדיפים ניחושים ה”מפזרים” את המספרים בצורה14 אחידה יותר על פני הטווח האפשרי, כמו, נניח, 7, 13, 29, 30, 36, 44.
4 הטיה מפורסמת נוספת שנצפתה במשחקי מזל קרויה כשל המהמרים. כאשר גלגל הרולטה נופל כמה פעמים רצופות על צבע מסוים, נניח שחור, אנשים מהמרים בסיבוב הבא יותר על “אדום” מאשר על “שחור”, כאילו אמרו לעצמם שכבר הגיע הזמן שיבוא לידי ביטוי האיזון של גלגל הרולטה. מובן שאמונה זו איננה מתיישבת עם הידיעה שלגלגל הרולטה אין לא זיכרון ולא חוש צדק, ושאין תוצאת סיבוב אחד שלו תלויה בקודמתה.
פן אחר של אותה תופעה הוא אותם מהמרים ברולטה, אשר סידרה רצופה של הצלחות נראית להם כל כך מפתיעה ולא מייצגת זכייה מקרית, עד שהם מתחילים להרגיש “חמים” או “בני מזל”. ביטחונם בהמשך רצף ההצלחות – ועימו נטייתם להמר עוד – עולים וגוברים, למרות שסיכויי הזכייה האובייקטיביים קבועים במשחק הרולטה מסיבוב לסיבוב.
הרעיון שמקריות כמוה כאי סדר או עירבוב גמור, ובמיוחד הציפייה שסדרות מקריות צריכות להיראות מקריות גם בטווח הקצר, גורמים לאנשים לראות תבניות לא מקריות בסדרות מקריות, ולפרש תבניות מסוימות שאינן מקריות ממש כאילו הן מקריות.

איור 1-א’

איור 1-ב’
5 נסו למשל את כוחכם במטלה הבאה. באיור 1-א’, המשבצות השחורות והלבנות מעורבבות באופן “מקרי” (כלומר, הסכוי של משבצת לבנה להיות בשכנות לשחורה הוא בדיוק כמו סיכוייה להיות בשכנות למשבצת לבנה), ואילו המטריצה באיור 1-ב’ מעורבבת יותר מדי (כלומר, לכל משבצת יש סיכוי גדול יותר להיות בשכנות למשבצת בצבע האחר מאשר למשבצת מאותו הצבע) או מעורבבת פחות מדי. נסו לנחש איזו מטריצה היא המקרית, ואיזו היא המוטה, ומה כיוון ההטיה.
 לגלגל הרולטה אין לא זיכרון ולא חוש צדק
אם עניתם כמו רוב האנשים, הרי טעיתם ובחרתם באיור 1-א’ כזה שעורבב כהלכה, ובאיור 1-ב’ כזה שעורבב פחות מדי. לאמיתו של דבר, הראשון עורבב יותר מדי, והשני עורבב כהלכה. אמנם בשני רואים יותר גושים אחידים של צבע מאשר בראשון, אולם אין בו יותר גושים מכפי שניתן לצפות מעירבוב מקרי. להיפך, יש לצפות לגושיות כזאת בעירבוב מקרי, ודווקא כדי להיפטר מן הגושים אין לסמוך על עירבוב מקרי, אלא העירבוב צריך להכניס העדפה מפורשת לחילופי צבעים בין שכנים על פני חזרה על אותו צבע.
156 במלחמת העולם השנייה שיגרו הגרמנים לדרום לונדון פצצות מעופפות, והן פגעו במקומות שונים בעיר. התושבים סברו שאזורים מסוימים נפגעו יותר מאחרים וכי מספר גדול של אזורים לא נפגעו כלל, ולכן הם נטו להאמין שדפוס הנפילות איננו מקרי. אך כאשר נערך ניתוח סטטיסטי של הנפילות (חילקו את דרום לונדון למשבצות, וספרו את מספר הטילים שנפלו בכל משבצת) התברר שדפוס הפגיעות דומה להפליא למה שניתן היה לצפות מדפוס מקרי של נפילות. ובכן, השיפוט האינטואיטיבי זיהה תבנית מסודרת במקום שהניתוח המתמטי הראה תבנית מקרית לחלוטין.
נחזור עתה לשרה, ונראה כיצד שיפוטי ייצוגיות או התאמה לא זו בלבד שאינם בהכרח מתלכדים עם חישובי הסתברות כהלכתם, אלא אף יש להם היגיון פנימי שונה מהותית מזה של שיפוטי הסתברות.
7 נניח שהיית נשאל לגבי שרה מה יותר סביר – שהיא משתתפת בחוג ריקמה או שהיא בחוג ריקמה וגם הולכת בקביעות להפגנות “שלום עכשיו”. מכיוון שההפגנות נראות כמתאימות לה יותר מן הריקמה, הוספת ההפגנות לריקמה עושה את האפשרות המיצרפית (בלועזית, קוניונקציה) הזאת יציגה יותר מאשר אפשרות הריקמה כשהיא מוזכרת לעצמה. ואמנם, בהתאם להיוריסטיקת הייצוגיות, מרבית הנשאלים סבורים שהאפשרות המיצרפית סבירה יותר מאשר אפשרות הריקמה כשהיא מוזכרת כשלעצמה.
תשובה זו שגויה. מאורע מצורף (חובבת ריקמה וגם תומכת “שלום עכשיו”) לעולם איננו יכול להיות סביר יותר מאשר אחד ממרכיביו, ולא חשוב איזה מהם ייצוגי יותר. כל חובבת ריקמה שגם תומכת ב”שלום עכשיו” היא בהכרח חובבת ריקמה, אך לא כל חובבת ריקמה היא בהכרח גם תומכת ב”שלום עכשיו”. השיפוט לפיו יותר סביר ששרה חובבת ריקמה מאשר תומכת ב”שלום עכשיו” הוא סובייקטיבי ואיננו ניתן להערכה במונחי נכונות, אך הקביעה כי פחות סביר ששרה חובבת ריקמה וגם תומכת ב”שלום עכשיו” מאשר תומכת ב”שלום עכשיו” היא אובייקטיבית, ובהכרח גם אמיתית.
כדוגמה אחרונה להטיות שיפוט הנובעות מחשיבה ייצוגית ניקח תחזית של אירועים בעתיד, מן הסוג שקובעי מדיניות ומתכננים חייבים לעשות באופן שיגרתי.
8 מה הסיכוי שעד סוף המאה תושבת אחת האוניברסיטאות בארץ מלימודים למשך סמסטר שלם? אפשרות זו נראית רחוקה למדי במחשבה ראשונה. בעשר השנים האחרונות, למשל, לא זכור שקרה דבר כזה באחת האוניברסיטאות הישראליות. השוו מאורע זה עם המאורע הבא: עד סוף המאה, אחת האוניברסיטאות בארץ תושבת מלימודים למשך סמסטר אחד לפחות כתוצאה ממלחמה באזורנו (למשל, בגלל פגיעה פיסית בקמפוס או גיוס מילואים בהיקף מלא). אפשרות זו כבר לא נראית כל כך רחוקה. רק בשנה שעברה, בזמן מלחמת המפרץ, הושבתו הלימודים באוניברסיטאות בארץ ליותר משבוע.
למעשה, המאורע השני הוא מקרה פרטי של המאורע הראשון, היינו הוא סיבה אפשרית להשבתת לימודים, אולם לא הסיבה האפשרית היחידה. גם שביתה ממושכת או התפרצות מחלה מידבקת או אסון טבע כלשהו יכולים לגרום לביטול סמסטר לימודים. אמנם אפשרויות אלו אינן נראות סבירות, אך עם זאת כל אחת מהן מוסיפה סיכויים מסוימים, קטנים ככל שיהיו, לסיכויים המשתמעים מן התרחיש של מלחמה, ובשום אופן לא גורעת מהם.
ובכן, אנו רואים איך תרחיש מסוים נעשה יותר סביר לכאורה כאשר נוספים לו פרטים המקשרים טוב יותר את התוצאה הסופית עם נתוני הפתיחה. אם כי הוספת פרטים יכולה להפוך תרחיש ליותר מסבר את האוזן, אין היא יכולה בשום אופן לה16פוך אותו ליותר סביר. להיפך: ככל שמרבים בפרטים, כך קטנה בהכרח הסתברותו של תרחיש. לפיכך, שיפוט על פי ייצוגיות עלול להביא להטיה שיטתית בהערכת הסתברויות, ובפרט להפרזה בהסתברויות של תרחיש ספציפי, אשר מרכיביו יוצרים סיפור משכנע.
היוריסטיקת הזמינות
ההיוריסטיקה השנייה, היוריסטיקת הזמינות, שמישה במיוחד בהקשרים אשר בהם שיפוט ההסתברות מבוסס על אומדן אינטואיטיבי של שכיחות או אחוז.
9 נניח שאתם קוראים טקסט של כ-2000 מלים (בערך כמספר המלים בשבעה עמודים ברומן של מאיר שלו “עשיו”). האם הטקסט יכיל יותר מלים אשר מתחילות באות “נ”, או מלים אשר האות השלישית שלהן היא “נ”? הכוונה למלים כפי שהן מופיעות בטקסט, כולל הטיות, חזרות וכו’. מובן שאינכם יודעים את התשובה הנכונה, וגם לא לגמרי פשוט לברר מהי. כשני שלישים מ-66ו סטודנטים שהצגנו להם שאלה זו, ניחשו שיש יותר מלים המתחילות באות “נ” מאשר מלים שהאות השלישית שלהן היא “נ”. כיצד הגיעו לניחוש זה?
דרך אחת לענות על השאלה ללא נתונים סטטיסטיים היא לחשוב על מלים שמתחילות ב”נ” ועל מלים שהאות השלישית שלהן היא “נ”. זהו מין תהליך של דגימה, אלא שהדגימה נעשית בראש ולא בטקסט. דברים שעולים על הדעת, בניגוד לדברים שנדגמים בשיטות סטטיסטיות, אינם עולים על הדעת באופן מקרי. למשל, מילונים ושימוש בראשי תיבות מקלים מאוד על העלאת מלים בזיכרון על פי האות הראשונה שלהן ביחס להעלאת מלים בראש על פי האות השלישית שלהן (רק פותרי תשבצים או חרזנים מחפשים מלים על פי האות השלישית). כמו כן, אפשר לשים לב לכך שפעלים עבריים בזמן עתיד גוף ראשון רבים מתחילים ב”נ”. מכל מקום, במדגם שבראש עשויות לעלות יותר מלים המתחילות ב”נ”, ומי שיבססו את ניחושיהם על דגימה מנטלית זו, יעריכו כי גם בטקסט יש יותר מלים המתחילות ב”נ”. כמובן, אפשר היה לשער שמלים המתחילות ב”נ” עולות על דעתנו ביתר קלות מן הסיבה הפשוטה שיש יותר כאלה, אלא שמדגם מן הטקסט עצמו מראה ששכיחותן של מלים המתחילות באות “נ” היא כדי מחצית מזו של מלים שהאות השלישית שלהן היא “נ”.
 ככל שמרבים בפרטים כך קטנה בהכרח הסתברותו של תרחיש
הסתמכות על שכיחותן של דוגמאות בראשנו כמדד לשכיחותן בעולם מדגימה את השימוש בהיוריסטיקת הזמינות: השכיחות במציאות נשפטת על פי זמינותן של דוגמאות למחשבה או לדמיון. אילו זמינותן של דוגמאות להכרתנו, והקלות שבה הן עולות על דעתנו היו נקבעות אך ורק על ידי שכיחותן האובייקטיבית, לא היה בשימוש בזמינות כדי לגרום להטיה שיטתית של שכיחויות. אך יש גורמים המשפיעים על זמינותן של דוגמאות במחשבתנו שאינם מלמדים על השכיחות האובייקטיבית, כפי שראינו בדוגמה לעיל.
העובדה שיש פחות מלים שמתחילות ב”נ” מאשר מלים שהאות “נ” היא השלישית בהן היא נתון אמפירי, ואינה נובעת משום שיקול אפריורי (יש אותיות שלגביהן זה לא כך), אך לפעמים היוריסטיקת הזמינות עשויה להוביל לטעויות שאינן סתם טעויות אמפיריות, אלא טעויות לוגיות.


סכנת הכשל הלוגי
10 דמו לעצמכם קבוצה של עשרה אנשים, שצריך לבחור מתוכה ועדה של כמה חברים למטרה מסוימת. אפשר כמובן לבחור כל מיני ועדות (שתי17 ועדות הנבדלות זו מזו אפילו בחבר אחד נחשבות לוועדות שונות). האם ישנן יותר ועדות של 3 חברים, או של 7 חברים? על פי רוב, אנשים מעריכים שיש יותר הרכבים של 3 מאשר של 7. ומה האמת?
בקצת מחשבה אפשר לראות שיש בדיוק אותו מספר, כי לכל הרכב של 3 נבחרים מתאים הרכב אחד ויחיד של 7 נידחים: אלה שלא נכללו בין ה-3! כמובן, גם ההיפך נכון. מי שאינו רואה את השיקול הפורמלי הזה עשוי לאמוד את התשובה על ידי ניסיון להרכיב ועדות כאלה בראש. להרכיב קבוצה של 3 נבחרים קל יותר מאשר של 7. קודם כל, מיד רואים שלוש ועדות זרות (כלומר שאין להן כלל חברים משותפים). לעומת זאת, אין ועדות זרות בגודל 7. שנית, קל יותר לחשוב אפילו על הרכב יחיד של 3 מאשר של 7, כי אפשר לעצור אחרי 3 נבחרים, ולא צריך להמשיך עד 7. וכך, מי שמסתמך על הקלות שבה אפשר להרכיב את הוועדות בראש – היינו, על זמינותן – יעריך שלקבוצה של 10 חברים יש יותר תת קבוצות של 3 מאשר של 7 חברים.
נחזור לדוגמאות של טעויות אמפיריות, אך הפעם עם נתונים מהחיים, וזמינות המתייחסת לזיכרון.
11 ממה יש כיום תמותה גדולה יותר בארצנו, מאיידס או מדלקת ריאות? כזכור, מי שמנחש על סמך “דגימה בראש” משתמש בהיוריסטיקת הזמינות, ואם הזמינות תהיה מושפעת לא רק משכיחות אובייקטיבית, הוא פגיע לטעות שיטתית. מגיפת האיידס זוכה בסיקור תקשורתי נרחב, והרבה מנפגעיה הם אנשים מפורסמים (רוק הדסון, מג’יק ג’ונסון). קשה לעומת זאת לחשוב על אנשים מפורסמים שמתו לאחרונה מדלקת ריאות (אלה בעיקר זקנים, לעומת קורבנות האיידס שהם צעירים יותר). בגלל הבולטות הרבה שאמצעי התקשורת מעניקים למחלת האיידס ולנפגעיה, רבים ינחשו שמתים כיום יותר אנשים מאיידס מאשר מדלקת ריאות. כך אמנם חשבו כמחצית מ-48 סטודנטים שאותם שאלנו שאלה זו. האמת היא, שהתמותה השנתית בישראל בשנים האחרונות מדלקת ריאות היא בערך פי 30 מאשר מאיידס!
באופן דומה, כמעט כל הסטודנטים ששאלנו (87% מ-54 נשאלים) חושבים שהתמותה מתאונות דרכים גדולה יותר מאשר מתאונות אחרות (למעשה, יש יותר מפי שניים תאונות אחרות מאשר תאונות דרכים), וכן שיש יותר תמותה מתאונות דרכים מאשר מדלקת ריאות (97% מ-77 נשאלים), למרות שיש כמעט פי שניים תמותה מדלקת ריאות. כידוע, נושא תאונות הדרכים מקבל אצלנו סיקור תקשורתי ותשומת לב ציבורית נרחבים, הרבה יותר מאשר תאונות אחרות או דלקת ריאות (לעומת זאת, רוב הסטודנטים מעריכים נכון שיש בארץ תמותה גדולה יותר מאיידס מאשר משיתוק ילדים ומסוכרת מאשר ממעשי טרור).
הדוגמאות לעיל נבחרו כדי להמחיש למה מתכוונים בהשפעות על זמינות שאינן השפעות של שכיחות אובייקטיבית. בחיי היומיום יש להיוריסטיקת הזמינות כל מיני גילויים וביטויים. היא עשויה לעזור להבין למשל מדוע נדונות בפני בתי משפט כל כך הרבה תביעות אזרחיות, למרות היותן מייגעות ויקרות כל כך, במקום שהמתדיינים יגיעו לפשרה מחוץ לכותלי בית המשפט. באופן אובייקטיבי, כמובן, סיכוייו של צד אחד לזכות במשפט משלימים את סיכוייו של הצד השני ל-100%, ולפיכך לא ייתכן שלשני הצדדים סיכויים גדולים מ-50% לזכות. אך מטבע העניין, לכל צד זמינים באופן טיפוסי הטיעונים שלו יותר מאשר אלה של הצד האחר, וכך ייתכן ששני הצדדים כאחד מעריכים את סיכוייהם הם לזכות כגדולים מסיכויי היריב (מובן שאין כאן ניסיון לטעון שזהו הסיפור כולו, אלא שגם זה מרכיב בו). דוגמאות נוספות מחיי היומיום הם נטייתם (קצרת המועד, למרבה הצער) של נהגים לנהוג ביתר זהירות אחרי שראו או שמעו על תאונת דרכים. ספק אם הסיכוי האובייקטיבי שלך להיקלע לתאונות דרכים גדל מיד לאחר ששמעת על תאונה אחרת, אבל האירוע, בהיותו כה דרמטי, ולפיכך כה זמין, מעלה את הסיכוי הסובייקטיבי לתאונה.
בחרנו בדוגמאות שוות לכל נפש, שכל18 אחד יכול באופן עקרוני לענות עליהן נכון. מחקרים רבים בדקו גם את שיפוטיהם המקצועיים של בעלי מקצוע בתחום מומחיותם. מומחים אלה, כמובן, יודעים יותר מהדיוטות, אך מתברר שכאשר הם נדרשים לבטא את מה שהם יודעים במונחים הסתברותיים, האינטואיציה שלהם מונחית לעיתים קרובות על ידי אותן היוריסטיקות שתיארנו, והיא פגיעה לאותם כשלים והטיות. למשל, בניסויים, רופאים דיאגנוסטיקאים שפטו תשלובות מסוימות של סימפטומים כסבירות יותר מחלק ממרכיביהן. במהלך שנות עבודתם, פסיכולוגים קליניים “לומדים” לעיתים מניסיונם על קשרים בין משתנים אשר אינם מתקיימים במציאות. מומחי בורסה “מגלים” דפוסים לכאורה בהתנהגותו של השוק, אשר למעשה אינם אלא דפוסים מקריים. אפשר להכביר דוגמאות, אך קצרה היריעה. מכל מקום, נתוני מחקר מורים כי הקשיים והכשלים אשר תיארנו בשיפוטי הסתברות אינם מוגבלים להדיוטות או לשאלות מלאכותיות.
 האינטואיציה של מומחים פגיעה לאותם כשלים והטיות
עד כמה תמונת המצב מדאיגה, ומה אפשר לעשות כדי לשפרה? האמת היא שעל פי רוב אין תחליף לאינטואיציה האנושית בכלל ולשיפוטי ייצוגיות וזמינות בפרט, לא לגבי הדיוטות ולא לגבי בעלי מקצוע. מסקנה יישומית אחת הנובעת מן הדברים שנאמרו כאן היא, שבאותם מקרים שאפשר לחשב או לאמוד הסתברויות לא באופן אינטואיטיבי, כדאי לעשות כן. במקרים האחרים כדאי להיות מודעים לסוג השיקולים הרלבנטיים שאנו נוטים להזניח, ולסוג השיקולים הלא רלבנטיים המשפיעים על שיקולינו, ולנסות “לתקן” את שיפוטינו בהתאם. למשל, אם שני מקצועות שכיחים בערך באותה מידה, אפשר לנחש באיזה מהם עוסק מאן דהוא על סמך יציגות (היינו, “מה מתאים לו”). אך אם באחד המקצועות יש יותר מועסקים מאשר בשני, אם הוא כולל אותו(כמו רופאה לעומת רופאת ילדים), ואם הוא סתם כולל יותר אנשים (כמו חקלאי לעומת ספרן), יש להביא שיקול זה בחשבון בהערכות הסתברות. באותו אופן, זמינות היא בהחלט רמז אפשרי לשכיחות אובייקטיבית, אך כדאי גם לשאול את עצמנו מה יכול היה להשפיע על הזמינות מלבד השכיחות האובייקטיבית. האם אנחנו מכירים יותר תומכים של מפלגה א’ מאשר ב’, כי יש יותר כאלה, או רק כי יש יותר כאלה בסביבתנו המיידית?
עצם הכרת הכשלים וההטיות בשיפוטי אי ודאות איננה מספיקה לסילוקם, אך היא יכולה להגביר מודעות ורגישות לגביהן. עם זאת, קיומה של אי ודאות בחיים והצורך והקושי בהערכתה הם מתנאי היסוד של תודעתנו, ועלינו ללמוד להכיר אותם ולחיות איתם.■

19
Kahneman, D., Slovic, P. and Tversky, A. (eds.) (1982) Judgment under Uncertainty: Heuristics and Biases. Cambridge University Press. ↩

"
1	https://thinkil.co.il/texts/m064p020-027/	 יהושע אריאלי, יהושע אריאלי	הפרדוקסליות של הוודאות	"


                    הקדמה:
                
הדחף שהניע את יהושע אריאלי ללמוד היסטוריה, כפי שהוא מעיד על עצמו, היה הרצון לרדת לשורשי המהות האנושית. וההיסטוריה, כמו המהות האוושית, לעולם נעה בין הוודאות לאי ודאות. בספרו “היסטוריה ופוליטיקה”, שיצא השנה בהוצאת עם עובד, עומד פרופ’ אריאלי על פרדוקס מרכזי בתפיסת העולם ההומניסטית: היא לא מכשירה את האדם לראות את המציאות האנושית בכל מערומיה. במלים אחרות, היא מתעלמת מהעובדה שהאכזריות, הרצון לשלוט, הרשעות ושנאת האמת שוכנים באדם יחד עם הטוב.
פרדוקס שני נובע מהאמונה ביכולתו של המדע “לשנות את המציאות האנושית ולבנות עתיד חדש המבטל את קללת העבר”. אבל תאוצת השיווי העוברת על התבדה, אומר אריאלי, יוצרת ויכור בין ההווה לעבר, וויכור וה הורס את האמונים הקיימים בסדרי התברה ומאיים ליצור עולם כאוטי. התתירה לוודאות יוצרת בהברה המערבית המודרוית פרדוק-ס שלישי. הוודאות, טוען אריאלי, נוגדת את היצירתיות ואת מימוש הפוטנציאל האנושי בכל תחומי הקיום.
יהושע אריאלי עלה ארצה מצ’כוסלובקיה בגיל 15 והצטרף לקיבוץ חפציבה. לאחר שסיים תואר ראשון בהיסטוריה ופילוסופיה באוניברסיטה העברית התגייס לצבא הבריטי ונפל בשבי הגרמנים ביוון. בשנים 1950-1947 שירת בהגנה והיה מפקד הגדנ”ע בירושלים. את התואר השלישי בהיסטוריה האמריקנית עשה בהרווארד, וב-1968 אף נבחר לעמוד בראש מחלקת ההיסטוריה שלה.
פרופסור אריאלי פירסם ארבעה ספרים ויותר מ-50 מאמרים בכתבי עת מקצועיים, אבל רשימותיו בעיתונות הישראלית על תופעות ותהליכים בחברה ובמדינה הם שעשו אותו בעיני רבים לסמן המוסרי של החברה הישראלית.
22


20
איור: מירה פרידמן

21
יייחודו של האדם נמצא בין השאר במודעותו לכך שקיומו נתעצב בזרם הזמן, כי מה שהיה היום הופך לזיכרון של אתמול ושלשום, כי פניו אל העתיד וכי עליו למצוא במהלך הזמן את דמותו השלמה – את חייו וגורלו. בלי ידע זה החיים מאבדים את משמעותם, והקיום אינו אלא שורה של חוויות מנותקות וחלום מבולבל. קביעה זו תוקפה יפה ביתר שאת לגבי עמים, חברות, קבוצות אתניות או דתיות, המאכלסות את עולמה של ההיסטוריה. כל קיומם תלוי בזיכרון של עבר משותף ובמודעות לגבי חיים ציבוריים משותפים בהווה ובעתיד. המשכיות זאת, והמודעות לגביה, הן עניינה של ההיסטוריה.
המונח היסטוריה מציין שני מושגים, שיחדיו ממצים את הנושא במלוא משמעותו: היסטוריה כדברי הימים מדווחת על עבר משותף של ציבור – יהיה זה עם, חברה, דת או האנושות – והופכת אותו לנושא לעיון שיטתי. היסטוריה כתולדות ימים עניינה המציאות ההיסטורית עצמה, האירועים, המעשים והחוויות אשר מעצבים את חייהם וקורותיהם של ציבורים וחברות. לשני המושגים האלה, דברי הימים ותולדות הימים, עניין בתופעות החלות בממד הזמן האנושי בהווה, בעבר ובעתיד. אולם חץ הזמן הטבוע בשניהם מצביע בכיוון הפוך. המציאות ההיסטורית כידיעה וכזיכרון ציבורי קיימת רק לגבי העבר, כי רק מה שהתרחש למעשה יכול לשמש נושא לעיון. יוצא מכאן, שההיסטוריה כדברי הימים תמיד פונה מן ההווה אל העבר כדי לדווח על דברים בעלי משמעות ציבורית שהתרחשו ואשר ראויים להישמר בזיכרון הדורות. לעומת זאת, ההיסטוריה כמציאות מתרחשת ממוקדת בהווה – כממד החוויה, העשייה והניסיון. כהווה היסטורי, פניה אל העתיד כאל מציאות שטרם נקבעה ושלקראתה אנו נישאים בזרם הזמן. מבחינה זאת, ההווה הוא תחום של אי ודאות, שהשאלה “מה ילד יום” מכוונת בו את עשיית הפרט והכלל, במטרה לצמצם את ממדי האי ודאות, להבטיח את המשך קיומם ולשלוט במצבים העשויים לקבוע את גורלם.
הרצון לארגן ולעצב את ספירת (sphere) ההווה בדפוסים המבטיחים המשכיות ושליטה על העתיד נמצא ביסוד קיומם של החברה והממשל, ושל כל חוק ומשפט, ובהקנייתם של הרגלי התנהגות, ערכים ונורמות. מגמה זו היא אוניברסלית, ורק הדרכים והאופנים להשגתה שונים בתרבויות השונות. אולם על אף החשיבות המרכזית ששאלת הוודאות תופסת בתודעת האדם, ודאות זו – הן כידע של העבר והן כידע של ההווה – היא מעבר להשגתו. העבר קיים רק בתוקף הזיכרון והשיחזור, כמציאות שהיתה ואיננה עוד. כל ידע היסטורי אינו אלא שיחזור המודרך על ידי סלקציה, על ידי שאלת משמעותו של העבר לגבי ההווה ועל ידי שימוש במושגים וידע שמקורם במנטליות ובנקודת התצפית של ההווה. לכך התכוון ההיסטוריון ההולנדי המפורסם הוסינחה (Huizinga), כאשר הגדיר את ההיסטוריה כ”צורה אינטלקטואלית שבאמצעותה דור מסוים מבקש לתת לעצמו דין חשבון על עברו”. אין בכוונת דברים אלה לטעון ששיחזור העבר בידי ההיסטוריון הוא שרירותי. כל עבר משאיר את עקבותיו בהווה, וזיכרון אותנטי של חוויות הרות גורל נשמר במסורת ובמורשת הדורות.
 כל עבר משאיר את עקבותיו בהווה
איננו מבינים את ההיסטוריה
במאתיים השנים האחרונות חל גידול עצום בידע ובהבנה ההיסטורית; השתכללה מתודה מדעית-ביקורתית שבאה לוודא את טיב הנתונים המשמשים כאבני בניין בשיחזור העבר, ואשר העמיקה את הבנתנו במכלול הגורמים, ההיבטים והתחומים המרכיבים את קורות האדם. אף על פי כן, אין בכוחם של הישגים אלה לשנות את מהות קביעתנו, שהעבר ההיסטורי קיים רק בתוקף היותו קונסטרוקציה שנבנית מעמדת תצפית של הווה מסוים, אשר משתנה עם שינוי הפרספקטיבה והניסיון המזינים את הבנת ההיסטוריון ובני זמנו. די אם נזכור את ההבדלים העצומים בין יהודים לערבים בכל הקשור להבנת הסיכסוך המזרח תיכוני, וכיצד השתנו התפיסות בשני המחנות בהשפעת ההתפתחויות שחלו במהלך הסיכסוך עצמו; כיצד השתנו תכלית השינוי הערכותינו את מהותם ותוצאותיהם של המשברים הגדולים, כגון המהפכה הצרפתית, המהפכה הרוסית, התנועות הלאומיות ומלחמות העולם, שעירערו את יציבות המערב ועמי העולם במאה ה-9ו וה-20.
עם זאת, ידיעה ודאית של ההווה סותרת את משמעות מושג ההווה כממד של קיום שטרם נשלם וטרם נקבע. כל הווה פתוח כלפי העתיד, ועל כן מתבססת ידיעת ההווה – במקרה הטוב – על תובנה רגישה של דפוסי מציאות עכשוויים. תובנה זו ניזונה מהבנה סבירה של הגורמים והנתונים הפועלים סביבנו ומהערכות מפוקחות של המגמות העשויות לעצב את העתיד.
אם ניתן לדבר על לקח ההיסטוריה, הריהו מלמד שרק לעיתים רחוקות מבינים בני אדם את משמעותם ההיסטורית של המאורעות בהם הם מעורבים, ושרק מעטים מסוגלים לראות את הנולד ולהבחין בשרשרת התוצאות שנבעו ממעשיהם. מבחינה זאת, המאה ה-20 – על שינוייה הבלתי פוסקים, תהליכיה הבלתי נשלטים, מלחמותיה ושואותיה – יכולה לשמש שיעור למופת. רק מעטים חזו את מאורעות מלחמת עולם הראשונה, את עלייתן של תנועות אידיאולוגיות טוטליטריות מימין ומשמאל, את תוצאות שלום ורסיי, את עליית הנציונל-סוציאליזם בגרמניה ואת השואה של העם היהודי.
עד כאן התייחסנו לבעיית הידע הוודאי בהיסטוריה כעיון בעבר, בהווה ובעתיד. אולם בכך לא מיצינו את המשמעויות הטבועות במושגים ודאות ואי ודאות ביחס לעולמו של האדם, ומן הדין שנבהיר משמעויות אלה. הוודאות והאי ודאות הן גישות סובייקטיביות המתייחסות בעיקר לארבעה תחומים: ידע, אמונה, פעולה – ובהעדר ביטוי הולם יותר – “יציבות קיומית”. על פי חלוקה זו ניתן למיין את הוודאות והאי ודאות לשלושה תחומים:
1) הדרך שבה הפרט והכלל מסדירים את חייהם, פועלים על פי מערכת ערכית ונורמטיבית, מוכנים לקבל על עצמם עולה של סמכות ומוצאים סיפוק בחייהם ומשמעות בקיומם.
2) האפשרות לטפח ידע בתחומים החיוניים להבטחת הקיום של המין האנושי,23 להגדלת כוחו ולהגברת כושר התמצאותו בעולם.
3) היכולת להבין ולקבוע את מהלך האירועים והגורמים העשויים לעצב את גורל האדם.
עיון בתחומים אלה מראה שקיים שוני מהותי באמות המידה של הוודאות בכל אחד מהם, ושוודאות בתחום אחד בהחלט מתיישבת עם אי ודאות בתחומים אחרים. כך לדוגמה יכול ידע מדעי ודאי ביחס לטבע לדור בכפיפה אחת עם חוסר ודאות ביחס לערכים ולנורמות של התנהגות או ביחס לפוליטיקה.
 האי ודאות היא הכוח המניע של החברה המודרנית
באשר לתחום הראשון, הדרך שבה האדם מסדיר את חייו, ניתן לטעון שחברות המודרכות על ידי קודים של סמכות והלכה דתית, או שעוצבו על ידי מערכת מסורתית המשקפת לדעתן סדר קוסמי, מעניקות תחושת ודאות ביחס לסדרי יסוד של חיי הפרט והכלל ומספקות “יציבות קיומית”. השכיחות של תנועות תחייה דתיות בתולדות המאה ה-19 וה-20, והתגברות הפונדמנטליזם הדתי בתקופתנו יכולות לשמש הוכחה לכך שאין תחליף לכוחן של האמונה והמסורת לספק יציבות קיומית. הרגשת הוודאות הקיימת בחברות ובציוויליזציות מסוג זה אינה מושתתת על עמידת תפיסותיהן במבחני אמת רציונליים, אלא על טיב החוויה הדתית וכוחה של האמונה.
בחברות מודרניות, המושתתות על סדר חברתי ופוליטי חילוני, סוג זה של ודאות הולך ונחלש. את מקומו תופס סגנון חיים חילוני, הבנוי על רצונו של הפרט למימוש עצמי ועל חתירה להשגת עוצמה ותועלת, העומדים במבחן רציונלי. במקום הקהילה המסורתית והאורגנית נוצרת חברה של פרטים בודדים וניידים, המאוגדת במסגרות פונקציונליות, המספקות ביטחון, שירותים ושותפות במוסדות ההשכלה והתרבות. תחושת האחדות והשותפות של הפרטים מטופחת על ידי המדינה, באמצעות המירקם החברתי המשותף והשותפות הלשונית והתרבותית.
דירר: ארבעת פרשי האפוקליפסה


הכוח המניע של האי ודאות
התכונה הבולטת ביותר של החברה המודרנית היא המהירות הגדלה והולכת של קצב השינוי, והתפוררותן של מסגרות מסורתיות של שותפות בחוויה ובאמונות. תהליך זה, שהוא תוצאת השינויים המהפכניים שחלו במבנה הפוליטי, החברתי והכלכלי של החברה המערבית, נגרם בראש ובראשונה על ידי התפתחות המדעים וחדירת היישומים הטכנולוגיים לכל תחומי החיים. הגידול הבלתי פוסק של הידע המדעי, והיכולת לשלוט בגורמים סביבתיים באמצעות הטכנולוגיה, יצרו מהפכה מתמדת בכל ממדי הקיום. הם ביטלו את מחיצות הזמן והחלל, פיתחו מערכת גלובלית של תלות הדדית וניתקו24 בהדרגה את הקשרים שחיברו את ההווה אל העבר ואת העתיד אל ההווה.
ברם, בעקבות הגידול המהיר של מוסדות מחקר מדעיים נוצר שינוי בלתי פוסק בנישות אל המציאות ואל המדע עצמו, מאחר שהמנטליות המדעית מטפחת חשיבה ביקורתית ומביאה לשינוי מתמיד בתפיסת המציאות והידע המדעי עצמו, אותו ידע שאמור להעניק בסיס לוודאות. הואיל וכך, גישתו הרוחנית והפסיכולוגית של האדם אל המציאות האנושית והקוסמית משתנית, מאבדת את ביטחונה ונכנסת למצב של חוסר יציבות.
אנו עדים אפוא לפרדוקס היסטורי בלתי צפוי: המהפכה המתמדת שחוללו המדעים והטכנולוגיה החלישה את היציבות הקיומית – ובכך הגדילה את האי ודאות ביחס לדפוסי החיים ולקשר בין ההווה, העבר והעתיד. מצד שני, גידול האי ודאות הוא תנאי הכרחי לתיפקודה של החברה המודרנית ומהותי לאופיה.
האי ודאות היא הכוח המניע של החברה המודרנית ומקור האנרגיה שלה. היא מהותית לאידיאלים שלה, לאינדיבידואליות ולחירות האדם: היא התנאי ההכרחי לחופש הביטוי, לחתירה להצטיינות ולצמיחה חומרית: היא המרחב ליוזמה חופשית, להרפתקת התגליות וההמצאות, להצבר של ידע ולקידמה מדעית וטכנולוגית. האי ודאות טבועה בתהליך המדיני הדמוקרטי, שבאמצעותו מכוננת החברה את מוסדותיה ומקבלת את החלטותיה. כל ממשל נבחר, המושתת על הכרעה חופשית של אזרחיה ועל יחסים של משא ומתן ושיכנוע, שם את מיבטחו במציאות שטרם התגבשה.
הציוויליזציה המודרנית הושתתה אם כן על מזיגה ייחודית בין המדע, שעוצמתו ההיסטורית נובעת מוודאות הממצאים שלו, לבין צמיחת החירות והשינוי המתמיד – שקיומם מותנה בגידול תחום האי ודאות. מזיגה זו עשויה להביא אותנו למסקנה חשובה ביותר: עקרון האי קביעות (ץנ>3ח1ףח-ז01616ח1) הוא אחד ממאפייני היסוד של הקיום האנושי. עיקרון זה נמצא ביסוד היחס בין ההווה לעתיד: הוא מהווה את הבסיס לאמונה המושרשת בתודעתנו, שההווה הוא הספירה של חירות האדם, משום שהאי ודאות משמעותה קיומו של תחום האפשרי, שהוא התנאי לפעולה ולשינוי.
תקיעת הדגל האמריקני באיווג’ימה


הפוליטיקה כהיסטוריה של מחר
אם חירותו של הפרט מעוגנת במתח שבין המצוי לאפשרי, בין ההווה לבין העתיד, הרי במישור החברתי המתח בין המצוי לאפשרי מתממש על ידי פעולה ציבורית מכוונת השייכת לתחום הפוליטיקה. מהותה של הפוליטיקה היא על כן ההתכוונות לקבוע את המציאות העכשווית והעתידה של הכלל. אימרתו הידועה של ההיסטוריון האנגלי אדוארד פרימן, ש”היסטוריה אינה אלא פוליטיקה שהיתה, ופוליטיקה אינה אלא ההיסטוריה של מחר”, מצביעה על היחס הייחודי שקיים בהיסטוריה בין היסוד האקטיביסטי לבין היסוד המבני הנתון.
תפקידה של הפוליטיקה להבטיח את קיומו וביטחונו של הציבור, לבצע פעולות שבמהותן נוגעות לכלל, ולממש את האינטרסים שלו. בפנותה אל העתיד, לשם מימוש צרכיה ורצונה של המדינה, הפוליטיקה מודרכת על ידי המגמות הקיימות בהווה, אולם אינה נקבעת על ידן. פוליטיקה היא רציונלית בתנאי שהיא פועלת על בסיס הערכה סבירה של הכוחות העומדים לרשותה, ושהיא מוכיחה ראייה מפוקחת של התוצאות שעשויות לנבוע מהפעלת מכלול הכוחות לעתיד לבוא. אולם במהותה, פוליטיקה מאופיינת בראש ובראשונה על ידי פעולה יזומה וראיית מרחב התימרון העומד לרשותה. פוליטיקה רציונלית תלויה בין השאר בטיב המידע, אולם גם במקרה הטוב, נתוני המידע אינם אלא הערכות, ועל כן יכולתנו לראות את הנולד מוגבלת. מגבלות אלה בולטות במיוחד בתחום הפולי25טיקה והיחסים הבינלאומיים, מאחר שבתחומים אלה האינפורמציה מתייחסת לגורמים המהווים בעצם מהותם שדות כוח ופעולה עצמאיים, שלא ניתן להפיק מידע ממצה עליהם. הכוונה לידע מוסמך על כוונותיהם וכישוריהם של אנשים, קבוצות, מדינות, צבאות וכו’.
יוצא מכאן, שפעילות ציבורית – מימוש מטרות חברתיות, פוליטיות או צבאיות – אינה יכולה להיות תלויה במידע ודאי. כדי להשיג את מטרותיהם ולפתור את בעיותיהם, בני אדם חייבים לגייס תושייה ולמצוא דרכים לגיבוש עוצמה ותחבולה. ההצלחה או הכישלון במימוש מטרות ובמציאת פתרונות תלויים במידה רבה בחוזק ובנחישות הרצון, בטיב תיכנון הפעולה, בכוח העמידה ובעדיפות הכוח המגויס לפעולה.
דברים אלה כה מובנים מאליהם, שרק לעיתים רחוקות אנו מודעים למסקנות המתבקשות מהם לגבי מבנה המציאות האנושית וההיסטורית. המודעות לראשונות הפעולה בעיצוב הקיום האנושי מושתתת על ידע קמאי כלל אנושי הנטוע בטבע האדם. בדרך כלל אנו נעשים מודעים למשקל המכריע של הפעולה בעיצוב הגורל האנושי רק כאשר הדברים נעשים בניגוד לכל הסבירויות והוכיחו את עליונות התושייה האנושית על מכשולים שנראו בלתי עבירים. העולם האנושי מתחדש ללא הרף על ידי עשייה בלתי פוסקת, ובתהליך זה איכות הפעולה מהווה גורם מכריע בקביעת טיב המציאות.
כאן המקום לחזור ולעיין בטענה שהעלינו זה עתה, כי האמונה המושרשת – לפיה ההווה הוא הספירה של חירות האדם, מתבססת על עקרון האי קביעות של המציאות המתפתחת. הסייגים שהמציאות ההיסטורית מציבה בפני האדם ביחס לעתידו אינם מוגדרים. הגבול המוצב להם נמצא במידת ההלימה (competibility) של דפוסי השינוי לעצם מבנה המציאות האנושית. רוצה לומר, בכל מצב היסטורי נתון קיים ריבוי של דרכים וצורות למימוש המטרות והמאוויים, לפתרונן של בעיות ולסיפוק צרכים. עקרון ההלימה כעיקרון מגביל של האפשרויות הקיימות בכל הווה היסטורי, נשען על ההנחה כי המציאות גמישה. היא אינה אלא מכלול של ריבוי עצום של גורמים וכוחות הפועלים זה על זה במערכת פתוחה כלפי העתיד.
מכאן מתברר שוודאות ואי ודאות אינם מושגים מנוגדים, אלא משלימים זה את זה. עוצמת הכוונות ניצבת מול האי ודאות של התוצאות, ובדרך זאת הופך העימות לאתגר קיומי, דרך להכרת ה”אני”, מבחן לערך עצמי ולהצטיינות, ובסיס למנהיגות. המאבק, האתגר, העימות והמלחמה הם יסודות מעצבים קבועים בחיי הפרט והחברה.
ניכור, אובדן ערכים ואלימות
הגידול של האי ודאות כתחום החירות, השינוי והאינדיבידואליזם מתרחש במסגרת של חברה העוברת מהפכה מתמדת על ידי העצמת כוחות הייצור והטכנולוגיה, שמקורם בידע ודאי. ההשפעה הבו זמנית של שתי מגמות אלו – של החירות והאינדיבידואליזם מכאן ושל השליטה והעוצמה שמקורן בידע ודאי מכאן – על דפוסי החברה והשלטון יצרה ריבוי של מוקדי מתח, עוינות וניגודים בתוך המדינה וביחסים בין המדינות. מכאן הגידול העצום בתפקידיה, בסמכויותיה ובעוצמתה של המדינה המודרנית, המשמשת כמסגרת מווסתת עליונה לחברה המזועזעת על ידי מתחים פנימיים בלתי פוסקים. מעמד זה, ההופך את המדינה לזירה מרכזית של עימות בין אינטרסים מנוגדים, והמאבק להשגת השלטון והשליטה על המדינה, לובשים ממדים יותר ויותר קיצוניים. עקב כך נוצר תחום חדש של חוסר יציבות ואי ודאות.
המאבק על השליטה במדינה – ימיו כימי תולדות המדינה. החידוש נמצא בעלייתן של תנועות אידיאולוגיות מהפכניות, המבקשות לכפות על החברה באמצעות שליטה פוליטית מוחלטת סדר חברתי ופוליטי כוללני, ולחלץ בדרך זו את הפרט והכלל ממצוקת האי ודאות המאפיינת את החברה המודרנית.
יוצא מכאן, שההיסטוריה והחברה בתקופה המודרנית קרועות בין שתי מגמות מנוגדות הקשורות במישרין לסוגיה שלנו: החתירה לאחדות, לשותפות ולוודאות מכאן, והמאבק לרבגוניות, לחירות ולמימוש עצמי מכאן. בהתפתחות זאת, המדע והטכנולוגיה המדעית אינם פועלים כגורמים עצמאיים. אדרבה, חשיבותם העצומה נמצאת באופיים האינסטרומנטלי, בעוצמה הבלתי משוערת שהם מעניקים לכל המגמות השליטות, ובניטרליות כלפי התוצאות המהפכניות הנגרמות על ידם. יכולת השליטה של המשטרים הטוטליטריים על החברה נשענה במידה רבה על התיחכום וכוח המניפולציה, שיסודם בטכנולוגיה מדעית. החתירה לעוצמה מקסימלית, שהניעה את המאבק להגמוניה אזורית וכלל עולמית במאה הזאת, ניזונה מהטכנולוגיה המודרנית לא פחות מאשר מהמאבקים הצבאיים שהתפשטו על פני העולם כולו. פוטנציאל ההרס, המאיים על עצם קיומה של הציוויליזציה מכאן, ומגמת היווצרותה של חברה כלל עולמית מכאן, מדגימים ביתר בהירות את פני היאנוס של המדע והטכנולוגיה.
מגמת הניכור ואובדן ערכים משותפים התחזקו עם התגברות האלימות וההרס של מלחמות המאה ה-20. איתם אבדו הסולידריות האנושית ותחושת המשמעות והכיוון; אלימות פרטית וציבורית פשטה וחדרה למיגזרים רחבים של החברה והפכה לשיגרה; בעקבותיה השתרשו מעשי זוועה, רצח עמים וטבח המוני.
 ודאות ואי ודאות הם מושגים משלימים
בעיית השליטה במציאות
בין המסקנות הפרדוקסליות הרבות המתבקשות מעיון ביחס שבין הבנת ההווה לידע שיטתי, בולט הפער בין הטכניקות המרשימות של איסוף מידע לבין היכולת לחזות את העתיד לבוא. די אם ניזכר באירועים הדרמטיים שהתרגשו בשלוש השנים האחרונות במזרח אירופה, אשר הפתיעו לא רק את העולם המערבי, אלא גם את מחולליהם, ואשר הדגימו את היחס הפרדוקסלי הקיים לעיתים בהיסטוריה בין סיבה לתולדה. ראינו כיצד אירועים זעירים הביאו באופן פתאומי לשינויים היסטוריים רבי משקל. כיצד צעקת בוז של איש אחד בהפגנת תמיכה ענקית בצ’אושסקו בבוקרסט, והפגנת הסטודנטים ספונטנית בכיכר ואצלב בפראג, הביאו לכינון רפובליקה דמוקרטית בהנהגת האבל בצ’כיה ולנפילתו של הרודן ברומניה.26 אולם הפרדוקס האמיתי לא מתבטא בפער בין השיטות המתוחכמות של איסוף המידע ליכולת להבין את האירועים והתהליכים המתרחשים לנגד עינינו. הוא נעוץ בעובדה שהאי ודאות וחוסר היכולת לחזות את העתיד גדלות בתקופה שבה קיימת אפשרות כמעט בלתי מוגבלת לצבור מידע ולנתח בו זמנית תהליכים ואירועים עכשוויים.
היה זה המשורר והוגה הדעות הצרפתי פול ואלרי (Valery), אשר איבחן לראשונה פרדוקס זה. במצב של תלות הדדית כלל עולמית, התוצאות של אירועים ושל פעילויות ברמה הבינלאומית לא ניתנות עוד לחישוב, והעתיד הופך להיות בלתי ניתן לחיזוי ולשליטה. ואלה דבריו: “החל עידן חדש שבו העולם נעשה מוגבל וסופי… התוצאה היא תלות הדדית חדשה, קיצונית ובלתי אמצעית. מכאן ואילך, עלינו לראות את כל התופעות לאורו של מצב חדש זה. כל אחת מהן מתרחשת או בכניעה או בהתנגדות לתוצאות של… תלות הדדית הולכת וגוברת של מעשי אדם…. מכאן ואילך כל פעולה תהדהד ותנוע הלוך וחזור על ידי אינטרסים בלתי צפויים מכל הצדדים. היא תיצור שרשרת של אירועים מיידיים, שברי הד מבולבלים בחלל סגור. התוצאות של התוצאות, שהיו לפני כן בעלות חשיבות מיזערית, מורגשות עתה מיידית בכל מקום. הן חוזרות מיד למקורן, והולכות ונעלמות במרחקים לא נודעים. תוך שבועות מספר, בנסיבות כלשהן, ידידים עשויים ליהפך לאויבים, אויבים לבעלי ברית וניצחון לתבוסה. חשיבה כלכלית אינה אפשרית עוד; גדולי המומחים נכשלים; הפרדוקס שולט בכיפה. לא קיימת פיקחות, חוכמה או גאונות שתוכל לעמוד ללא מבוכה בפני מורכבות סבוכה מעין זאת, כי כבר לא קיימים המשכיות, רציפות או סדר סיבתי מוכר ביקום בעל יחסים ומגעים כה מרובים”1 .
ראינו כי הבעיה בהא הידיעה של העשייה הפרטית והציבורית היא בעיית השליטה במציאות. גורם השליטה המכריע הוא היכולת לצבור כוח, המאפשר לאדם לכפות את רצונו על המציאות. הרצון לעוצמה הוא עתיק יומין וקורותיו כקורות האדם. באמצעותו מבקשים הפרט והכלל להקטין את מידת האי ודאות בקיומם ובמימוש מאווייהם. אולם תופעת הגיוס המוחלט של כוח פיסי, הכרוך בגיוס כל משאבי החברה, מקבלת משמעות חדשה בתקופתנו, באשר המדע והטכנולוגיה פיתחו עוצמה ואמצעי שליטה בממדים בלתי משוערים. בנסיבות אלה הופכת הנטייה להשתמש בעוצמה ובכוח לפיתוי שאי אפשר לעמוד בו, פיתוי משחית ומטעה. הוא משחית, כי השימוש בכוח מוחלט מאלץ את השלטון להמשיך ולהגביר את שליטתו, מאחר ששום כוח מלבדו לא יכול למנוע את קריסתו. הוא מטעה, מאחר שהישענות בלעדית על כוח יוצרת את האשליה ביכולתו הבלתי מוגבלת של הכוח ודוחה את בחינת המציאות לאורן של תפיסות חלופיות. התוצאות העגומות של אשליה זאת משתקפות בגורלם של כל המשטרים הטוטליטריים שניסו לקבוע את דמות ההווה והעתיד באמצעות כוח טוטלי.
מסקנה זו תקפה גם לגבי המלחמות של המאה ה-20. הפעלת כוח מוחלט היתה המאפיין המרכזי של מדיניות המעצמות החל במלחמת העולם הראשונה ועד לסיום המלחמה הקרה. גם כאן, תוצאותיה של גישה זו היו הרות אסון לחברות המעורבות במלחמות ולעולם כולו. היא עירערה את הסדר והיציבות, רוששה את מקורות העושר של העמים והחברות, וזרעה ייאוש וסבל. היא חיזקה את מגמת הניכור, החלישה את הרגשת ההשתייכות ופגעה בתחושת הסולידריות האנושית. המאה ה-20, העומדת לפני סיומה, היתה עידן של מהפכות, של מחזורי אלימות ודהומניזציה, של תהליכים כאוטיים המאיימים על הישרדות האדם ועל קיומה של הביוספירה. עם זאת, התקופה המודרנית – למן ההשכלה הרציונליסטית של המאה ה-18 – נטעה באדם את האמונה שבכוחו להיות אדון לגורלו ולעצב את עתידו. המדע והטכנולוגיה נועדו לאשש אמונה זו. על חזון זה קמו התנועות ההומניסטיות הגדולות, הדמוקרטיה הליברלית, הסוציאליזם, התנועות לשיחרור עמים ולהבטחת זכויות האדם. על חזון זה קמה גם הציונות. בשלהי המאה ה-20, האנושות כולה עומדת לפני הצורך הדחוף לכונן עולם חדש, המאוחד בחתירה לשלום ובמימוש כבוד האדם. בידי האדם הברירה ובידו הכלים לקבוע את עתידו. בו תלויה ההכרעה אם פניו להרס עצמי או לחיים. ■
תצלומו המפורסם של רוברט קאפה ממלחמת האזרחים בספרד

27
בהקדמה לאוסף מאמרים שהתפרסם לראשונה ב-1931 כ”עיונים במצבו של העולם” (Regards sur le monde actuel). ↩

"
2	https://thinkil.co.il/texts/m064p028-039/	 אסתר שינברג, אסתר שינברג	המשמעות שמעבר לצלילים	"


                    הקדמה:
                
למה מתכוונים כאשר אומרים צליל חם, מתוק או מחוספס? איך קטע מוסיקלי יכול להיות עצוב ממש? האם יש קשר ביך עצב ואיטיות? אסתר שינברג מנסה לברר מה אנחנו קולטים כאשר אומרים על צליל מסוים שיש לו צבע סגול-כהה או לבן-מסנוור. האם אלה הן רק אמירות מטאפוריות, או מלים המנסות להביע משמעות לא מילולית, הנמצאת בצלילים עצמם?
הבעיה היא, אומרת שינברג, שאיננו יבולים להבין באמצעות מלים את המשמעות הסובייקטיבית של תכנים מוסיקליים, כיוון שהם לא ניתנים להגדרה מילולית. מעבר לכך, איננו יכולים להפריד את תפיסתנו מהמשמעויות שאנו בוחנים. “אנחנו חלק מעולם המשמעות”, אומרת שינברג, “ותגובתנו לתופעות השונות היא חלק אינטגרלי מקליטתנו אותנ”.
אסתר שינברג היא מורה בחוג למוסיקולוגיה באוניברסיטת תל אביב ומעבירה קורסים על דרכי האזנה למוסיקה. העובדה שאנשים מסוגלים לקלוט את המשמעות העמוקה, הראשונית, של המוסיקה, ללא כל ידע מוסיקלי מקצועי מוקדם, הביאה אותה להתעמק ביכולת של המוסיקה להעביר רגשות ומסרים שמעבר לצלילים עצמם. הדוקטורט של שינברג עוסק בנושא קרוב לזה: סימנים, סמלים ואמצעי הבעה ברביעיות המיתרים של שוסטקוביץ.
30



“שולית הקוסם”, מאת דיוקא, מתוך הסרט “פנטזיה” של ואלט דיסני © Disney
28
29
הציטוטים שלהלן לקוחים מביקורת הקלטות שהתפרסמה במקומון תל אביבי נפוץ: “בצ’לו אפשר לשיר ואפשר לרוץ, אפשר לצעוק ואפשר גם לחייך”. נגינתו של הצ’לן היינריך שיף מתוארת שם כך: “הצליל שלו חם עד לוהט…”. באותו מאמר, בקטע שבו משווה המבקר שני ביצועים שונים של האופרה”אורפיאו ואורידיקה” מאת גלוק, הוא מציין ש”גם הפיסוק… הופך את הקטע לעצוב ממש. ברניוס עושה את זה מהר יותר מקאוקן, ולמרות זאת אינו מאבד את האופי הקינתי של הקטע”. על יצירותיו של המלחין הצרפתי בן זמננו, מסיאן, הוא אומר: “אפשר לאתר שם מעט מחמצמצותו של סטרווינסקי, הרבה מהצרפתיות של ראמו, ברליוז ודביסי, קורט מהזרימה המזכירה ציוצי ציפורים, וקורטוב מהמסתורין הכנסייתי. כל זה יחד הוא מסיאן טיפוסי”. ברשימה אחרת באותו עיתון עובר המבקר לתיאורי צלילים צבעוניים עד להדהים בסונטות לפסנתר מאת פרוקופייב: נם זריזות וגם שירתיות, גם עוקצנות דוקרת וגם חיוך עדין, גם סחף ועומק וגם צבע, המשתנה מפעם לפעם ועובר מסגול כהה ללבן מסנוור”1 .
סגנון כתיבה זה איננו נדיר; ביטוים כאלה ודומים להם מופיעים הן בספרות המוסיקולוגית המקצועית ובעיתונות הכללית, והן בדיבור היומיומי. כמה פעמים שמענו או אמרנו שמוסיקה מסוימת היא “עצובה”, או שהצלילים שהאזנו להם היו “שמימיים”? למעשה, דווקא אמירות מסוג זה הן הנפוצות ביותר בהתייחסויות אל יצירות וביצועים מוסיקליים. ברם, אם נתעכב לרגע על משמעותם של משפטים אלה, אולי נתחיל לתהות כיצד בעצם אנו מצליחים להבין אותם. איך אנו מבינים לאיזה אופי של צליל, לאיזו תכונה מוסיקלית, מתכוון המבקר? האם בעזרת אותם תיאורים של חום, טעם, צבע, ודימוים אחרים, אנחנו יוצרים קשר עם המוסיקה עצמה, עם טבעה, אופיה, משמעויותיה? ייתכן שיותר נוח היה לו יכולנו לבטל בזילזול את כל התיאורים האלה כ”שטויות של מבקרים”. אך אולי אנו מצליחים בכל זאת להבין, בדרך מוזרה כלשהי, את תוכן הדברים? איך נוצרת הבנה כזאתז איך יכול קטע מוסיקה להיות “עצוב ממש” (ואיך הוא יכול להיות “לא ממש עצוב”)? האם ביצוע מהיר מדי יכול להחליש את תחושת ה”קינה” שבמוסיקה? האם אנחנו מקשרים בין “עצב” ו”איטיות”? מדוע? מה אנחנו קולטים כשאומרים לנו שצליל מסוים הוא בעל צבע “סגול כהה” או”לבן מסנוור”? איזה צליל מתואר במלים “צליל שמימי”? מהו צליל חם ומהו צליל חמצמץ? איך נשמע צליל צרפתי? אנחנו נוטים להתייחס למשפטים כאלה ואל אלפים כמוהם כאל דבר מובן מאליו, אך אם נבדוק אותם היטב, נראה שאין הם ברורים כלל ועיקר. מה בעצם פירוש האמירה “המלחין הביע את רגשותיו ביצירתו”? כיצד ניתן להביע רגשות במוסיקה? למה אנו מתכוונים כשאנו מתייחסים אל המשמעויות שבמוסיקה? האם ניתן להוכיח את קיומן? האם יש בכלל מסרים ומשמעויות לצלילים?
מסרים נטולי מלים
רוב האנשים חשים באופן אינטואיטיבי במשמעויות הרגשיות שבמוסיקה. אנו משתמשים בביטויים כמו “מוסיקה עצובה”, “יצירה מלאת חיים”, “צלילים מהורהרים”, בלי לתת עליהם את הדעת. אך האם אלו רק מטאפורות, או שמא יש באמירות אלו משום תביעה להכרה במשמעות ממשית, הנמצאת בצלילים עצמם והמוצאת בהם ביטוי, למרות שאיננו מילולי?
עד כה לא עלה בידי איש להוכיח או לאמת באופן מדעי את קיום ההבעה הרגשית במוסיקה ואת היכולת לקלוט את מסריה. התיסכול שנוצר הוא כה רב, עד כי רבים הגיעו למסקנה שהמוסיקה איננה מסוגלת כלל להביע דבר מעבר לעצמה, שתכניה נמצאים רק בצלילים, ושאין שום אפשרות לקשר ביניהם לבין הבעה רגשית כלשהי. עם זאת, ייתכן שהמכשול העיקרי בהתייחסות לשאלה זו הוא הצורך הכפייתי כמעט של האדם המערבי בהוכחה לוגית לתופעות קיימות, גם כאלה שאינן נותנות עצמן להסבר כזה. בדיחה ישנה מספרת על אדם שעמד בגן החיות מול ג’ירפה. הוא התבונן במבנה הבלתי הגיוני של גופה, בצווארה הארוך, בראשה הקטן, ברגליה הדקות, ומילמל לעצמו: “אין חיה כזאת”. כמעט מצער לראות עד כמה חזקה הנטייה הטבעית של החוקר, יהא זה מוסיקולוג או אסתטיקן, השואף למכובדות אקדמית, להתייצב מול “הג’ירפה של המוסיקה” – הלא הם אותם מסרים רגשיים שכולם חשים בהם, אך קיומם ודרכי קליטתם לא הוכחו ולא הוסברו – ולקבוע נחרצות שאין חיה כזאת.
מוגבלותו של עולם המלים אינה זקוקה להוכחה. היא מוכרת היטב לכל מי שהתנסה פעם בקושי ובתיסכול של הבעה מילולית מדויקת של רגשותיו, תחושותיו ואפילו מחשבותיו. ניסיון כזה ממחיש עד כמה גם התיאורים המילוליים המדויקים ביותר של הרגשות אינם אלא צל צילו של הדבר עצמו. כי אילו ניתן היה להביע את רגשותינו בפשטות, בעזרת מלים, לא היה צורך במטאפורות מורכבות ואולי אף לא באמנויות חזותיות, כמו מחול, ציור, תיאטרון וקולנוע.
רוב הניסיונות להסביר את המוסיקה ומשמעויותיה נעשו עד כה בעזרת המללה, על ידי מציאת הסברים או תיאורים מילוליים לתופעות מוסיקליות, ואין בכך פלא: המלים הן הכלי היסודי של חשיבתנו. ההמללה היא פרי הצורך בסוג מסוים של חשיבה: סוג מארגן, יעיל, מובנה ומבנה. ואכן, היא מאפשרת לנו להתמודד עם בעיות של דרכי חשיבה, הגדרה ותקשורת. למרבה הצער, אותו כלי טכני גאוני שעוזר לנו לחשוב ולבטא את רעיונותינו גם לוכד אותנו ברשתו. המלים מגבילות אותנו רק לדרך אחת מסוימת של הבנה ושל ביטוי עולם המשמעויות האנושי. אך עולם זה כולל גם משמעויות שמעבר למלים, ואלו זקוקות לדרכי הבנה וביטוי אחרות, כי בצד מרכיבים רציונליים, הניתנים לתיאור ולפיתוח מילוליים-ליניאריים, פועלות בעולם המשמעויות גם רגשות, תחושות, אינטואיציות ודרכי קליטה והבעה לא מילוליות.
 מהו צליל בעל צבע סגול כהה או לבן מסנוור?
אנחנו חלק מעולם המשמעות
אולי דווקא בשל יעילותה הפכה החשיבה המילולית, בעיקר במסגרת התרבות המערבית, למטרה, לדבר עצמו,31 לתיאור כולל ומלא לכאורה llשל יקום המשמעות כולו – לרבות המשמעות שקודמת למלים ונמצאת מעבר להן. יקום המשמעות הכללי והרחב, שאיננו ליניארי כמו החשיבה המילולית, מוצא לו ביטוים שאינם פרי החשיבה הליניארית דווקא: תנועה, מוסיקה, אמנות פלסטית, קולות וסמלים על-מילוליים, הבעות פנים, חלומות וסמלים בעולם התת-מודע. למוח האדם יש גם דרכים לא מילוליות ולא אנליטיות להבין, לקלוט וליצור תקשורת, באמצעות הזדהות, אמפתיה, תחושה, שפת גוף, ריחות, צלילים, אנלוגיה של הגוף עם היקום, עם החלל בו הוא נמצא והתופעות שאיתן הוא נפגש. כל הדרכים הללו קיימות ופועלות, אף שאינן ניתנות לתיאור מדויק, מושגי. הן לא מילוליות ואין להן קשר ישיר אל החשיבה המילולית, ולמרות שהן ניתנות להסבר חלקי בעזרת המללה, הן רחוקות מאוד מתהליכי החשיבה הליניארית.
כדי להבין ולקלוט דרכי ביטוי שאינן מבוססות על טכניקות ההמללה והחשיבה הליניארית, עלינו להרפות מהן לרגע קט ולהיות מוכנים להשתמש בכלים אחרים שהטבע חנן אותנו בהם: חושים, אינטואיציות, תחושות. מסקנה זו עשויה להוביל אותנו להחלטה לוותר במודע על כלי מחקר ראשוני ועיקרי: האובייקטיביות. זוהי החלטה עקרונית וקשה, כי היא נוטלת מאיתנו את האשליה שניתן לבחון את עולם המשמעויות שמעבר למלים כאובייקט מחקר לכל דבר. היא מאלצת אותנו להשלים עם העובדה, שכדי להבין ולקלוט עולם זה איננו יכולים להשתמש באותם כלים אובייקטיביים המשמשים מאז ומעולם כטריז בינינו לבין המציאות ה”לא אובייקטיבית” – זו שאנו תופסים באופן אינטואיטיבי, שאיננה ניתנת להגדרה מילולית. עלינו לחיות עם המסקנה שאיננו יכולים יותר להפריד את עצמנו, קליטתנו ותפיסתנו מהמשמעויות שאנו בוחנים. אנחנו חלק מעולם המשמעות, ותגובתנו לתופעות השונות היא חלק אינטגרלי מקליטתנו אותן. פעולת “הצעד אחורנית” לקבלת פרספקטיבה איננה אפשרית כאן: אנחנו בוחנים את עצמנו בתוך הקונטקסט של המשמעות.
כל מסקנה שתוסק על בסיס גישה זו איננה ודאית, כמובן. אין לנו כל דרך להוכיח את נכונותה, כיוון שוויתרנו מראש על הכלים האובייקטיביים של המחקר. פירוש הדבר, שלעולם לא נוכל לוודא אם ממצא מסוים בקשר לעצמנו הוא נכון או לא. למעשה, שאלת האמיתות של הממצא יותר מורכבת: האם הוא נכון כרגע, לגבי, לגבי התרבות שבה אני נמצא, במסגרת האירועים והסיטואציה הנבחנים? באופן פרדוקסלי, תפיסת מסקנה מסוימת כנכונה סובייקטיבית, זמנית, איננה זרה כיום למדעים המדויקים. האירוניה היא, שדווקא מדעי הרוח מתעקשים על גישה מדעית כביכול, ומתיימרים לאובייקטיביות גם במקום שהיא לא אפשרית.
ציור של מערת פנגאל, מתוך “מוסיקה בכל הזמנים”, מאת ג’מס גולוואי, ספרית מעריב
הפרשנות המוסיקלית
חלק מהיצירות המוסיקליות ניתנות לפרשנות לוגית, סמנטית. כאלה הן כל היצירות המסמנות אלמנטים חוץ מוסיקליים באמצעות חיקוי, כמו קולות ציפורים, קרנות ציד וחצוצרות צבא; יש המשתמשות בציטוטים, כמו המנונות רוסיה וצרפת בפתיחה “1812” של צ’יקובסקי או ב”שני הגרנדירים” מאת שומאן, או ציטוטים המשמשים למחווה – למשל ברהמס המצטט מנגינת באס של שאקונה מאת באך, או בטהובן הכותב וריאציות על נושאים של מוצרט. ביצירות אחרות נעשה שימוש בסימנים תרבותיים מוסכמים, כמו מחול מוות, או שימוש בכלי מתכת לתיאור הגיהנום. ביצירות מסוימות מופיעות אנאגרמות: תרגום ראשי תיבות לשמות תווים וכתיבת יצירות על בסיס המוטיב המוסיקלי שנוצר, כמו שעשו בין השאר באך ושוסטקוביץ. כמו כן, יש יצירות שמכוונות מראש את המאזין – בעזרת כותרת, סיפור או תיאור כתוב – לסוג מסוים של האזנה.
אך לא בהתייחסויות כאלו אני רוצה לעסוק כאן, אלא באותו תחום נזיל, בלתי ניתן להגדרה, שבו מתייחסת המוסיקה לרגשות ומביעה תחושות מסוימות (על פי עדות רוב המאזינים לה), מבלי שתתבסס על מוסכמה, על כותרת, על ציטוטים או על חיקוי. הסימפוניה ה-40 של מוצרט, למשל, איננה בעלת כותרת, איננה מחקה קולות מן הטבע ואיננה מלווה בתיאור כתוב. האם בגלל זה אין לסימפוניה הזאת שום מסר הבעתי או רגשי? מה ההבדל, אם כן, בינה ובין הסימפוניה ה-41 שלוי האם ההבדל הוא רק בצלילים עצמם, בפרופורציות הפנימיות, הצורניות, שנוצרות בין חלקיה השונים? האם המסרים שאנו קולטים מהפתיחות של שתי הסימפוניות האלו הם מסרים צורניים ואסתטיים בלבד, ואין להם ולא כלום עם כוח הבעה?
כיצד נוכל ליישם גישה זו לפרשנות המוסיקה, להבנת המשמעויות שבה ולקליטת המסרים שהיא משדרת? כאמור, עלינו32 להשתמש בכלים שאינם מבוססים על חשיבה מילולית: על אנלוגיה, הזדהות והשלכה. האנלוגיה נעשית על ידי השוואה בין מצב מסוים למצב אחר. נקודת ההתייחסות הראשונית, הבסיסית שלנו, שאליה אנו נוטים להשוות כל מצב ותופעה בהם אנו נתקלים, היא גוף האדם ונפשו, אופן תפיסתו ומיקומו בסביבתו התרבותית והפיסית. כדי לבחון אפשרות אחת של יישום הגישה הזאת בחרתי בתיאוריה של חוקר האמנות גומבריך2 . גומבריך מבסס את התיאוריה שלו על שני עקרונות יסוד. העיקרון הראשון מתייחס לקליטת המציאות שלנו. על פי גומבריך, איננו קולטים את המציאות כפשוטה (“אין עין תמימה”, כדבריו), אלא תופסים אותה בתודעתנו על פי הידוע לנו עליה מראש. כל ייצוג אמנותי של מציאות, ריאליסטי ככל שיהיה, מבוסס על דרך מסוימת של קליטתה, שמכוונת על ידי הרגלים, העדפות תרבותיות, מיקוד עניין אסתטי בתקופה מסוימת וכו’. העיקרון השני הוא עקרון ה”הטלה” או ה”השלכה” (פרויקציה). אנחנו משליכים את תפיסת עצמנו על העצמים הנקלטים בחושינו. גומבריך טוען שאנו נוטים ליצור צורות מתוך אינפורמציה מציאותית חסרת צורה, ו”משליכים” עליה תבניות ידועות לנו, כשהתבנית המועדפת ביותר היא של דמות אנושית, עם העדפה ברורה לחיפוש אחר “פנים בעלי הבעה”.
כדי ליישם רעיונות אלה להבנת הקליטה המוסיקלית, צריך לבחון כיצד יכול המאזין לחפש “פנים אנושיות בעלות הבעה” בצירופי הצלילים שהוא שומע: כיצד מתבצע תהליך האנלוגיה בין המוסיקה שאנו קולטים לבין המציאות האנושית הסובבת אותנו.
איור 1: השוואה בין טווחי הצליל השונים: הטווח הגדול ביותר, זה של פוטנציאל השמיעה האנושי, מהווה ״חלל התייחסות״ כללי, ואיננו יוצר בהכרח תגובות הזדהות. לעומת ואת, הטווח המצומצם ביותר, זה של קול הדיבור האנושי, מהווה חלל התייחסות אנושי. צלילים בתחומי טווח זה מעוררים בדרך כלל נטייה להזדהות.
החלל האנושי והחלל המוסיקלי
שני מושגי היסוד של תפיסת המציאות שלנו הם החלל והזמן בהם אנו חיים. שני מושגים אלה, ותפיסתנו אותם בהתאם למציאות שלנו, “מושלכים” על כל דבר שאנו קולטים, כולל יצירות מוסיקליות. אנו תופסים כחלל מוסיקלי את טווח הצלילים של קטע מוסיקלי מסוים: זהו המנעד המוסיקלי, התחום שבין הצליל הגבוה ביותר לצליל הנמוך ביותר באותה יצירה, שנתפס על ידי אנלוגיה עם תחושת הגובה הפיסי שלנו כחלל שבתוכו מתנהלת ההתרחשות המוסיקלית. החלל המוסיקלי הגדול ביותר שקיים לגבינו הוא פוטנציאל טווח הצלילים – תדרי הצליל – שאנו מסוגלים לשמוע (איור 1).
 יש לנו צורך כפייתי בהוכחה לוגית לתופעות קיימות
לצלילים הקיימים מחוץ לטווח זה אין שום משמעות לגבינו, כיוון שהם לא נתפסים באוזנינו, ולכן הם לא שייכים לחלל המוסיקלי הפוטנציאלי שלנו. פוטנציאל זה מתממש באופן חלקי בלבד בטווח הצלילים של כלי הנגינה המקובלים.3 התמונה משתנה לחלוטין כשאנו בוחנים את מנעד הקול האנושי. “חלל מוסיקלי” אנושי זה קטן בהרבה משני הטווחים האחרים – טווח השמיעה וטווח הצלילים של כלי התזמורת. אך דווקא עם מנעד הצלילים הקטן יותר, זה המתאר את תחום הקול האנושי(מבאס ועד סופרן), אנו יכולים להזדהות. זהו המנעד המהווה את “חלל המחיה” הטבעי לנו, שבו אנו חשים בנוח. מבחינת ה”חלל המוסיקלי”, אם כן, יש לנו נטייה למצוא “פנים בעלי הבעה” – או לפחות “דמות אנושית”, כדבריו של גומבריך – במסגרת המנעד הזה (הזדהותנו גדולה כמובן יותר עם טווח הצלילים הקטן יותר של קול הדיבור).
צלילים המצויים בשוליו של תחום זה או מחוצה לו, כלומר גבוהים או נמוכים ממנו, הם על פי אנלוגיה זו מחוץ ל”חלל הטבעי” שלנו ונחשבים ל”רחוקים” ו”לא אנושיים”.
אם נבחן יצירות מוסיקליות ואת ההתייחסויות אליהן, נגלה שקיימת קביעות מסוימת – הן באופני ההבעה’ המוסיקליים שנבחרו על ידי המלחינים במשך מאות בשנים לתיאור ולמסירה של תכנים רגשיים מסוימים, והן באופני ההתייחסות של המאזינים אל המסרים המוסיקליים שהם קולטים. נראה, למשל, שגובה מסוים של צלילים, השונה מהטווח הממוצע של קול הדיבור האנושי, מופיע בהקשרים קבועים, שמקורם כנראה באנלוגיה שאנו עושים בין מצבנו בחלל, המוערך כ”נקודת אמצע”, ובין גובה הצלילים של קול הדיבור. צלילים גבוהים מהטווח הממוצע הזה יופיעו בדרך כלל בהקשר של שמימיות, אור, בהירות ושלווה4 , ועם אסוציאציות המבוססות בחלקן על תהליכים סינאסתטיים5 ובחלקן על מוסכמות תרבותיות.
נהוג לכנות את הפתיחה לאופרה “לוהנג33 רין” מאת ואגנר, שרבים מקשרים אותה עם זריחת השמש, בשם “פתיחת התכלת”. המשורר הצרפתי בודלר מצטט מהתוכנייה המקורית התייחסויות אחדות לצלילים הפותחים את האופרה: “כבר בתיבות הראשונות, נשמתו של האדם הדתי, הבודד… צוללת בחללי אינסוף”. לאחר מכן הוא מתייחס לדברים שכתב ליסט בספרו על אותם צלילים עצמם: “הקדמה זו מכילה בתוכה וחושפת את האלמנט המיסטי, שתמיד נוכח ותמיד נחבא ביצירה… יריעה מלודית רחבה ורדומה, ענן של אד הביל… האפקט הזה שמור באופן בלעדי לכינורות, שחולקו לשמונה קבוצות, ושלאחר תיבות רבות של צלילים עיליים ממשיכים בצלילים הגבוהים ביותר שלהם…”. ואז מוסיף בודלר את תיאור רשמיו האישיים מההאזנה ליצירה: “חשתי שהשתחררתי מכבלי כוח הכבידה, ונזכרתי בעונג המופלא שנע במעגלים במקומות הגבוהים…
ציירתי לעצמי את העילאיות שבה נמצא אדם הלכוד בהזיה גדולה, בבדידות מוחלטת, בעלת אופק עצום ואור גדול ומפוזר… אחר כך חשתי בבהירות מלאת חיוניות עוצמה של אור שגדלה במהירות כזו, עד כי כל הגוונים המפורטים במילון לא יספיקו לבטא את הצטברות הלהט והלובן”.6
האם אלה הזיות של מוחות יוצרים, של אמנים רגישים במיוחד לאסוציאציות ודמיונות שוואי לאו דווקא. נראה שאין צורך להיות משורר או מוסיקאי יוצר כדי לחוש בתכונות אלה של המוסיקה. מו- סיקולוגים וחוקרים אחרים, שאמורים לבחון את אובייקט המחקר שלהם – היצירה האמנותית במקרה זה – בכלים רציונליים ככל האפשר, אינם יכולים להסתפק במונחים מקצועיים גרידא כדי להבהיר לנו את מסר הקסם של המצלול המוסיקלי. טאראסטי, מוסיקולוג פיני, מדבר במחקרו על טבעה ה”זוהר והסטטי” של הפתיחה הזאת, והמבקר פיטר קונרד, בספרו על האופרה, כותב על “חיזיון קולי של כינורות רועדים, שמתאר… את חסד הגביע הקדוש היורד מהאוויר שלמעלה אל הטבע האנושי”.
כבר בודלר, שבחן את תחושותיהם של ואמר, של ליסט ושל עצמו, הביע תמיהה והתפעלות מהמשותף הרב שביניהן. הוא מונה בין השאר תחושת בדידות, התבוננות במשהו אינסופי בגודלו וביופיו, תחושת אור המביאה לאקסטזה, תחושת חלל חסר גבולות. ואכן, בכל התגובות שנבחנו כאן – וזה כולל את שתי התגובות בנות זמננו – בולטות תחושות יסוד של מרחב, של גובה ושל אור: איכויות הנושאות בתוכן ללא ספק משמעות רגשית. על מה מתבססות תגובות אלה? הייתכן שצלילים חסרי תוכן מילולי יגרמו לתגובות דומות ובצורה עקבית כל כך? אם נבדוק את הצלילים, יחסית לטווח גובהי הקול, ונשתמש באנלוגיה המוצעת בין תפיסתו של האדם את עצמו בחלל יחסית לאדמה ולשמיים ובין תפיסת האדם את גובה קול הדיבור הטבעי שלו, נוכל לראות את המקור האפשרי לתופעה זו: צלילי הכינורות אכן משוטטים בגבהים; לרוב הם נמצאים הרבה מעל לטווח גובה צלילי קול הדיבור הממוצע (איור 2).
לא רק ואגנר, כמובן, משתמש באפקט הזה באנלוגיה שאנו מבצעים בין החלל המוסיקלי לחלל שבו אנו חיים. לוצ’אנו בריו, ביצירתו “לבורינטוס 2″, כותב תפקיד לקולות שמימיים, המקושרים אסוציאטיבית לרעיון “המוות המתוק”. הטקסט אומר: Dolcissima morte, vieni a me (“מוות מתוק, בוא אלי”). גם כאן משתרע טווח צלילי השירה (והכלים המלווים אותה) מעל טווח גובה צלילי קול הדיבור, זה הקרוב לנו, האנושי, היומיומי. קולות אלה סוחפים אותו אל מעל האנושי, אל ספירות “עליונות”, תרתי משמע, של טווח הצלילים, ויוצרות בנו בכך אסוציאציות של “שמימיות” (איור 3).
איור 2: ״פתיחת התכלת״ לאופרה של ריכרד ואגנר — ״לוהנגרין״. צלילי הכינורות גבוהים, והמנעד הצלילי הכללי נמצא כמעט כולו הרחק מעל לטווח הדיבור הממוצע. התחושה הנוצרת היא של ״חלל עליון״, או בהשלכה על תפיסת החלל שלנו — של שמימיות (הפס הצהוב מציין באיור זה ובבאים אחריו את טווח קול הדיבור).
תחושות מולדות או נרכשות
האם תחושות אלה מולדות? ידוע למשל, שבכל המיתולוגיות המוכרות משכן האלים הוא מעל, בשמיים, ואילו הגהינום ומקבילותיו נמצאים למטה, בתוך האדמה. ה”שמימיות”, תחושה של “קודש”, “אלוהות”, “התעלות” – האם כל אלה הן תחושות מולדות, חלק מטבענו הביולוגי, או שהן נלמדות ולכן יכולות להיחשב לקונבנציות? שאלה זו איננה רלבנטית כאן. עובדה היא שהיום, במסגרת תרבותנו ותקופתנו, קיימת עקביות מדהימה בתגובות הרגשיות שלנו לצלילים גבוהים: אנו קולטים אותם כקשורים אל “האוויר”, “האור”, “השמיים”, “הטוהר” ו”הטוב”. אפילו המוות, ביצירתו של לוצ’אנו בריו, הוא מוות “מתוק” – משהו שמימי וטהור.
בניגוד לצלילים אלה, קטעים מוסיקליים המתייחסים לשאול, לבור תחתיות, לעולם החושך והרוע – מבוססים בדרך כלל על צלילי באס, הנמצאים באופן ברור מתחת לטווח הקול האנושי. באופרה “הקלע החופשי”, מאת קרל מריה פון ובר, יורד הגיבור, מאקס, אל “מערת הזאבים”. זוהי מעין תהום אפופת רוחות רפאים, בה אמור להתנהל – בחצות הלילה, כמובן – טקס של כריתת ברית עם השטן. כלי הקשת מרעידים בצליליהם הנמוכים, ויוצרים אווירת רפאים אמיתית. טווח הצלילים נמצא הרחק מתחת לטווח הקול, כשמפעם לפעם פולחות את האוויר צווחות פתאומיות, בצלילים גבוהים מאוד (איור 4).
34 אירוע ״טבעי״ יותר, אך מצמרר לא פחות, הוא חפירת קברו של פלורסטאן, גיבור האופרה “פידליו״ מאת בטהובן, בתוך בור הכלא. גם כאן מנעד הצלילים נמוך בצורה קיצונית (איור 5).
לא במקרה נלקחו דוגמאות אלו מתוך יצירות שנכתבו במאה ה-19 וה-20. התזמורת גדלה בתקופה זו, כליה השתכללו ומנעד הצלילים שלה נעשה רחב בהרבה לעומת התקופות הקודמות. גם לפני כן ניתנה תשומת לב לאנלוגיה שאנו עושים בין החלל המוסיקלי לחלל הפיסי. באחד מקטעי הרקוויאם, מלחין מוצרט טקסט בו “הרשעים המקוללים” נשלחים להישרף באש הגיהנום, תוך הקפדה על הקשר בין האסוציאציות שלנו למלות הטקסט ולאנלוגיה שלהן לחלל המוסיקלי. ה״רשעים” ו״אש הגיהנום” מתוארים בצלילים הנמוכים של הכלים; ה״מבורכים” – בקולות הגבוהים; האמירה האישית שבסוף הקטע – “אני מתפלל, מתחנן, וכורע לפניך״ מושרת בצלילים הנמצאים בתוך טווח גובה קול הדיבור (איור 6).
כשאנו מדברים על צליל “שירתי” – נמצא אותו בדרך כלל בתוך המנעד של הקול האנושי: תוצאה של תהליך הזדהות, אנלוגיה של תפיסת חלל והשלכת החלל ה״נוח לנו” על “החלל המוסיקלי” שאנו חשופים לו באותו רגע.
 מה יש בצלילים של מוסיקת הג׳ז שאיננו מוסרי?
איור 3: קטע מתוך ״לבורינטוס 2״ מאת לזצ׳אנו בריו. הקולות השמימיים ממוקמים מעל לטווח הדיבור הרגיל. מעניינת במיוחד ההתאמה שבין המלים ״בוא אלי״ (vieni a me) ובין ירידת המצלול הכללי אל תוך טווח הדיבור. דימוי ״הצלילים השמימיים״ מתקרב אל הדימוי האנושי.
איור 4: קטע מסצינת כריתת הברית עם השטן, בתוך תהום אפלה, מלאה רוחות רפאים מתוך האופרה ״הקלע החופשי״, מאת קרל מריה פון ובר. תחושת העומק, השאול והאיום שבסיטואציה מומחשים בצלילים מעולם ה״מעמקים״: צלילים הנמצאים הרבה מתחת לטווח הדיבור האנושי.
איור 5: סצינת כריית הקבר בתוך בור הכלא, מתוך האופרה ״פידליו״ מאת בטהובן. הצלילים נמוכים הרבה מעבר לטווח הדיבור האנושי: צלילי ״מעמקים״ ו״אופל״.
איור 6: בקטע ה״קונפוטאטיס״ שברקוויאם, מוצרט מצייד את תמונת ה״מקוללים״ בצלילי באס נמוכים, רועמים ובתבניות קצביות ברורות, מול תמונת ה״מבורכים״ הנמסרת בצלילים גבוהים, שקטים וארוכים.
מוסיקה לא מוסרית
תפיסת החלל שלנו מושפעת כאמור גם מאלמנטים של מוסכמות תרבותיות. לדוגמה, בכל תרבות נוהגים לשמור על מרחק פיסי מסוים וקבוע בין האנשים, בהתאם לנסיבות ולמידת הקירבה וההיכרות ביניהם. פסיכולוגים חברתיים וחוקרי שפת הגוף מצביעים על כך, שהתקרבות מעבר למרחק זה מפגינה אינטימיות, ולהיפך – התרחקות מביעה ניכור, זרות ובידוד. אנלוגיה בין ״גבולות המרחק המקובלים״ – במסגרת חברה, תקופה, מקום ותרבות ספציפיים – ובין פיזור הצלילים ב״חלל המוסיקלי” ביצירות השייכות לאותה תרבות ותקופה, תאפשר לנו אולי להבין כמה תגובות מוזרות, אך אופייניות, לסוגים שונים של מוסיקה, כגון שמוסיקת הג׳ז “איננה מוסרית”.
מה יש בצלילים אלה שאיננו מוסרי? מדוע עוררו יצירות כמו “כרמן” או “פולחן האביב” תגובות חריפות, שכללו האשמות ב״פגיעה במוסר”? האם רק בשל נושאיהם – אהבה, פולחן ומין? הלא נושאים אלה הופיעו גם באופרות וביצירות אחרות. לדוגמה, האם עלילת “הכתרתה של פופיאה” – האופרה של מונטוורדי מאמצע המאה ה-17 המספרת על תככיה של פופיאה הזונה, שבשל תשוקתו אליה רצח הקיסר נירון את מורו ושלח את אשתו לגלות – היא יותר מוסרית מהעלילה של “כרמן”? מדוע הריקודים הארוטיים ב״הר ונוס”, באופרה “טנהויזר”, מוסריים יותר35 מהריקודים של “פולחן האביב”? התשובה לכך לא נמצאת כנראה בסיפור העלילה, אלא ברובד עמוק יותר, פגיע יותר לביטוי רגשי וחושי ישיר: במוסיקה עצמה.
במוסיקה המערבית של מאות השנים האחרונות היה נהוג אופן מסוים של אירגון הקולות בתוך הטווח הצלילי הכללי של היצירה. אירגון זה כלל מספר מסוים של קולות, שנחשב ל”מאוזן” – ארבעה עד שישה קולות בדרך כלל, שפוזרו במרחקים פחות או יותר שווים ושנקבעו כ”נוחים לאוזן”. צפיפות גדולה יותר של צלילים יוצרת, במסגרת אותה תרבות ואותה תקופה, תחושה של לחץ, אפילו של חושניות, והקשר בין חושניות ל”אי מוסריות”, במיוחד בתרבות המערבית, איננו זקוק לפירוט.
איור 7: שלושה מוצבי אקורד: משמואל – אקורד ״קלסי״; הצלילים פזורים במרווחים ובמרחקים קבועים, ״נוחים״ ו״מקובלים״, על פי הנורמות שהיו נהוגות באירופה של המאות ה-17 וה-18. באמצע – לאקורד הקלסי נוספו צלילים: הצפיפות והדחיסות שלהם גברה, וה״אינטימיות״ שבין הצלילים גדלה. אקורד כזה אופייני למוסיקת הג׳ז, שהואשמה בזמנו בחושניות ואפילו באי מוסריות. מימין – לפני האקורד מופיע צליל אחר, זר לו, אך ממוקם סמוך מאוד לאחד מצליליו. הקירבה הרבה יוצרת משיכה חזקה ומשרה תחושה הקרובה ביותר למשיכה גופנית. מצבים כאלה אופייניים למוסיקה הנחשבת לאקספרסיבית, רגשית וסוחפת.
מילון אבן-שושן מגדיר את מוסיקת הג’ז במלים אלה: “מוסיקה רעשנית-מגרה”… ואכן, הגדרה זאת מתארת את התגובות השכיחות לג’ז. זהו הסגנון המוסיקלי היחיד שהזרמים שבו מוגדרים במונחים של טמפרטורה: “ג’ז חם” ו”ג’ז קר”. מה יותר חושני מזהו מה חושני יותר מ”סווינג” – מונח שאיננו ניתן לתרגום ושמתאר תנועת נדנדהי הספרות המוסיקולוגית על הג’ז מתעלמת לחלוטין מהפן הזה שלו, כאילו שבכך אפשר לבטל תכונה מהותית זו. הג’ז הוא אכן מוסיקה חושנית, לא רק במקצבים הסינקופטיים שלו, אלא גם – ואולי בעיקר – באופיו המלודי וההרמוני, המבוסס על צפיפות צלילית גבוהה. אקורד ג’ז אופייני מכיל צלילים רבים וצפופים, כמו בדוגמאות שלהלן(איור 7), שניתן להשוותן לדוגמאות “קלסיות”, “נקיות” יותר.
ליל הבכורה של הבלט “פולחן האביב”, בשנת 1913, זכור כאחד הסקנדלים הגדולים בהיסטוריה של המוסיקה. כבר בצלילים הראשונים עבר רחש של אי שקט בקהל, שהלך וגבר ככל שהמוסיקה התמשכה, והגיע לכלל גידופים וצעקות בקטע הקרוי “ריקוד המתבגרים”. הקהל לא יכול היה לשאת את העלבון של הכוריאוגרפיה הניאו פרימיטיביסטית של ניז’ינסקי ושל הפוביזם המוסיקלי של סטרווינסקי. אשכולות כבדים של צלילים, המרוכזים בצפיפות באזור הבאס, רדפו זה אחר זה בפעמות ברורות ובהדגשות מוזרות ובלתי צפויות (איור 8).
איור 8: ריקוד המתבגרים מתוך ״פולחן האביב״ מאת סטרווינסקי, אשכולות צפופים ודחוסים של צלילים, כולם בטווח התחתון, בחזרות אובססיביות ובהדגשים פתאומיים ובלתי צפויים, קושרים את המאזין אל יצריו הקמאיים ותחושותיו הראשוניות.
לעומת זאת, התרחקות ו”דילול” הצפיפות המקובלת של הריקמה המוסיקלית יוצרים תחושה של בידוד. בנקודה מסוימת, בקונצ’רטו מס’ ו לכינור מאת שוסטקוביץ, נותר הכינור לבדו, והוא מנגן סולו, ללא כל ליווי, קטע קדנצה ארוך. הבדידות של הכלי היחיד מודגשת לא רק בניגוד שבין קטע זה והקודמים לו, בהם היה ליווי תזמורתי לנגינת הכינור, אלא גם במספר תיבות המופיעות לפניו, שבהן מנגנים הצ’לים והקונטרבסים צליל אחד נמוך, ארוך מאוד, שממחיש את החלל הצלילי בין הכינור לביניהם. בכך מודגש גודל היקום הצלילי שבתוכו משרך הכינור את דרכו המלודית, בודד לחלוטין (איור 9).
תפיסה זו נכונה גם לגבי המנגינות. המלודיות של המוסיקה המערבית התבססו מאות בשנים על הסולם הדיאטוני, שצי ליליו פרוסים במרחקים קבועים זה מזה (איור 10, ימין). במאה ה-19 התחילו להכניס צלילים נוספים בין צלילי הסולם הדיאטוני: צלילים “כרומאטיים” (כשמם כן הם: “מוסיפי צבע”). אלה מחזקים את ההבעה הרגשית, או – בהקשר רומנטי מודרני יותר, בהתבסס על אותה אנלוגיה בין הקירבה הפיסית בין אנשים והקירבה בין צלילים – את ה”חושניות” של המוסיקה (איור 10, שמאל).
הקהל בהצגת הבכורה של האופרה “כרמן” מאת ביזה יצא מזועזע. האופרה הוגדרה על ידי הביקורת כ׳׳מנונה״ – הנושא לא מוסרי, הנשים מעשנות על הבמה, וגיבורת העלילה היא צוענייה מופקרת. המוסיקה תוארה כ׳׳יבשה” ו״חסרת מקוריות״. אך גם במקרה הזה תגובת הקהל מפתיעה, שהרי הוא כבר ראה עלילות ״מגונות״ יותר. האם באמת רק העלילה הפריעה להם? למוסיקה יש דרכים מוזרות להשפיע עלינו ולהעביר לנו מסרים לא גלויים,36 נוסח קווי התפתחות של עלילה דרמטית, ולכן קל יותר לקהל להיתפס לעלילה מאשר למוסיקה. אך המוסיקה, הצלילים עצמם, הם הם המשדרים ב״כרמן” חושניות פרועה. ה״האבאנרה” המפורסמת מתוך “כרמן״ מבוססת על סולם צלילים יורד, על רקע של מקצב ריקודי ברור. הסולם היורד משתהה לסירוגין על צלילים כרומאטיים בסולם, ואלה יוצרים תחושה חזקה של צפיפות, דחיסות ומתח בתוך המלודיה עצמה (איור 11).
איור 9: הכינור (רישום עליון) מתווה קו יחיד בתוף חלל אינסופי, דימוי של ברירות אין קץ במרחב מוסיקלי חסר גבולות.
איור 10: מימין – סולם דיאטוני. בסולם צלילים זה, שהוא המקובל ביותר בתרבות המערב, נשמעים הצלילים כאילו המרחקים ביניהם שווים. למעשה, אין הדבר כך. בין הצלילים השלישי והרביעי, ובין השביעי והאחרון, המרחקים קטנים יותר. סולם זה מייצג את הנורמה המערבית של מרחקים בין הצלילים. משמאל – סולם כרומאטי. צלילי ביניים מופיעים בין צלילי הסולם הדיאטוני ויוצרים סולם של 12 צלילים שהמרחק ביניהם שווה, ועל פי הנורמות המקובלות במוסיקה המערבית – צפוף ודחוס. הצלילים הכרומאטיים שימשו בדרך כלל להדגשת ההבעה הרגשית.
איור 11: מנגינת ההאבאנרה, שיר הפיתוי הראשון באופרה ״כרמן״ מאת ביוה, מבוססת על סולם כרומאטי יורד. צפיפות הצלילים, הסילסול שבסופם, ותחושת ה”ירידה״ מהטווח העליון של הקול לטווח התחתון, יוצרים אווירה של אקזוטיות חושנית ומתח מיני.
האלמנטים השונים של ההזדהות שלנו, שהיא פרי האנלוגיה בין המציאות האנושית למציאות המוסיקלית, משתלבים ביניהם באינסוף אפשרויות, הנותנות לנו את המיגוון העצום של תחושות שאנו מנסים – במידה זו או אחרת של הצלחה – לתאר במלים הלקוחות מתחומים שאינם קשורים לשמיעה, כמו צבע, טעם או מישוש. אנו מדברים על ״צליל מתוק”, ״צליל חם”, “צליל מחוספס״ וכו׳. קיים קשר הדוק בין תחושת המרחב שלנו לבין הגדרות אלה. למשל, תיאור צלילו של הסקסופון כ״חושני״ נובעת הן מיכולתו להחליק קלות בין הצלילים והן מגובה הצליל שלו, הקרוב לטווח קול האדם. הטרומבון, לעומתו, יכול להחליק ב״גליסנדו” גדול הרבה יותר, גלישה שאכן יכולה היתה להיתפס כ״חושנית”, לולא היה צלילו רחוק מתחום הגובה האמצעי, הקרוב לקול האנושי. ואכן, הטרומבון מופיע יותר בפארסות קרקסיות של הומור גס ופשוט, והקשריו המיניים ישירים ובוטים. הוא מופיע בתיאור ריאליסטי כמעט של סצינת אונס באופרה ״ליידי מקבת” מאת שוסטקוביץ, ובסצינת חדרו של הכושי החושק בבלרינה היפה, בבלט “פטרושקה” מאת סטרווינסקי.
 למוסיקה יש דרכים מוזרות להעביר לנו מסרים לא גלויים
הזמן האנושי והזמן המוסיקלי
המוסיקה היא אמנות המתרחשת בזמן. הואיל וכך, תפיסת הזמן משפיעה על אופן הקליטה של היצירה המוסיקלית ועל הבנת המסרים הרגשיים שלה. על בסיס אותה הנחה (שלא הוכחה וכנראה גם איננה בת הוכחה), לפיה אנו משליכים את תפיסתנו ותכונותינו הפסיכולוגיות והביולוגיות על הגירויים הנקלטים על ידינו, נוכל לבדוק גם את תחושת הזמן – תוך הגדרת “הזמן האנושי הטבעי” וחיפוש אנלוגיה מוסיקלית אליו – ממש כפי שעשינו לגבי תפיסת ״החלל האנושי” והשלכותיה על הבנת “החלל המוסיקלי”.
שתי מידות זמן חיוניות לאדם: מהירות הדופק ומשך מחזור הנשימה (שאיפת אוויר ונשיפתו). גם למוסיקה יש דופק, המוגדר על ידי “תחושת הפעמה”. תחושה זו מכתיבה לנו למשל את קצב ההליכה לצלילי קטע מסוים, מחיאות כף קצובות,37 או אפילו את קצב הקשת כף הרגל תוך האזנה למוסיקה – פעולה שרבים מאיתנו עושים בהיסח הדעת. תפיסת המהירות שלנו מוכתבת בעיקר על ידי המהירות הממוצעת של הדופק שלנו. זו מכתיבה מצד אחד את קצב הפעילות היומיומית שלנו, כמו קצב ההליכה, ומצד שני היא מוכתבת על ידי גורמים ביולוגיים ופסיכולוגיים – מאמץ גופני, התרגשות, מתח או רוגע. הדופק הממוצע נע בסביבות 72 פעימות לב לדקה. לכן, מהירות של דופק מוסיקלי, הנעה בין 60 ל-80 פעימות לדקה, תעורר בנו תחושה של נוחות, של “קירבה אל האנושי”.
ואכן, מהירויות שיש בהן 80-60 פעימות לדקה מוגדרות באוצר המונחים המוסיקלי במלים אנדנטה (קצב הליכה), מודרטו (מתון), ואפילו במונח מטושטש למדי כמו טמפו ג׳יוסטו (מהירות נכונה). כשמלחין מורה לבצע קטע מסוים ב״טמפו ג׳יוסטו”, הוא מניח שהמבצע יודע מהי “מהירות נכונה”. המדד היחיד שיכול להיות למבצע, במקרה כזה, היא “המהירות הנכונה שלו עצמו”, מהירות הקרובה מאוד בדרך כלל לדופק הלב שלו. מהירות גבוהה יותר תיצור עירנות, על ידי התאמת הדופק (באמצעות פעילות פיסית או ריגשית) למנגינה הנשמעת. המונחים שנהוג להשתמש בהם במקרים כאלה נעים בין “אלגרו”7 (שמח), דרך ״ויוואצ׳ה” (עירני), ועד לציון הפשוט – ״פרסטו” (מהר). מהירות איטית תיצור הרגשת רוגע, אך מהירות איטית מאוד תשרה תחושה של דיכאון, אפילו של מוות. גם כאן מופיעים מונחים פשוטים כמו “אדג׳יו” (לאט) או “לארגו” (ארוך), אך גם “גראווה” (חמור סבר), “פסאנטה” (כבד) או “מאסטוזו״ (מלכותי). ושוב, גם כאן מתערבבים מונחים “אובייקטיביים” של זמן וקצב עם מונחים המתארים את התחושות שמהירויות אלה מעוררות, הודות לקשרים שמקורם בסינאסתזיה, באנלוגיה ובהשלכה.
קריקטורה של פאגניני, מתוך ״מוסיקה בכל הזמנים״, מאת ג׳מס גולוואי, ספרית מעריב
המשפט המוסיקלי
מהו משפט (פראזה) מוסיקלי? זהו רצף צלילים בעל היגיון פנימי, הכולל התחלה, אמצע וסוף, שמשמעותם המוסיקלית ברורה. צורתו של משפט מוסיקלי מזכירה בדרך כלל קשת: הוא מתחיל בצלילים נמוכים, עולה לקראת האמצע ויורד בסופו. משפטים מוסיקליים מוגדרים בביצוע בכעין נשימה לפני תחילתם, כשתהליך ביצועם כרוך, בהשאלה, ב״נשיפת” הצלילים – ממש כמו בדיבור. דרך ביצוע זו נכונה הן לגבי משפטים מושרים והן לגבי משפטים המנוגנים בכלים, עובדה שמחזקת את הקשר עם המקור הקולי של המוסיקה.
אורך נוח של משפט מוסיקלי יקביל אם כך לאורך זמן ממוצע של נשיפה – בערך עשר שניות. עם זאת, אנו מוצאים ביצירות מוסיקליות משפטים ארוכים מאוד הרבה מעבר למה שאפשר לבצע בתהליך של נשיפה אחת. משפטים אלה יוצרים רושם ברור של חוסר נשימה, של מתח, של לחץ.
באחד מפרקי ה״מגניפיקאט״ כותב באך תפקיד קשה מאוד לשירה: על הזמרת לשיר את המנגינה הארוכה והמפותלת בנשימה אחת – מבצע בלתי אפשרי לכל הדעות. הפיתול הארוך של המנגינה אמור לבטא כאן ״שמחה עולה על גדותיה”, התפרצות רגשית חסרת מעצורים – מעבר לכל הגבולות הפיסיים של אורך נשימה רגיל, בהתעלות רוחנית של אושר (איור 12). אך משפטים ארוכים כאלה יכולים גם לעורר תחושה של אינסוף, של מרחבים עצומים, של חוסר תקווה. באחד השירים המופיעים בסימפוניה “באבי יאר” מאת שוסטקוביץ מתוארת שורה ארוכה, אינסופית וחסרת תוחלת, של נשים בתור לחנות, בתקווה להשיג מצרכים לביתן8 . תחושת האינסוף והחידלון מועברת הן על ידי החלל המוסיקלי – בצלילי הבאס המזדחלים – והן בפיתוליו האינסופיים של המשפט המוסיקלי, שאורך כמעט דקה (איור 13)! לעומת זאת, אם המשפט המוסיקלי יהיה הרבה יותר קצר מאורכה של נשיפה ממוצעת, או שיורכב מיחידות קצרות, מופרדות באופן ברור, הוא ייקלט בדרך כלל כקטוע. גניחות ה״צחוק” של38 ריגולטו, המחפש בייאוש אחר בתו החטופה תוך הפגנת קלות דעת ליצנית, מתוארות במלודיה קטועה, שצליליה נופלים. הטקסט אינו מגלה ייאוש; ריגולטו שר בסתמיות, באדישות. רק הקטיעות במשפט המוסיקלי מגלות את האנחה ושיברון הלב שמאחורי העמדת הפנים (איור 14).
איור 12: באחר מקטעי ה״מגניפיקאט מאת באך, שרה מריה, אמו של ישו, על תחושת העליצות והגיל העוברת על גדותיה. הפראזה המלודית ארובה, מפותלת, ומשאירה את המאזין בחוסר נשימה פסיכולוגי.
איור 13: תחושת אינסוף, חוסר תוחלת וייאוש, נובעת מהשילוב שעושה שוסטקוביץ, בשיר ״החנות״ מתוך סימפוניית ״באבי יאר״, בין הרגיסטר הנמוך – שמעלה אסוציאציות של שפל, שאול ומוות – ובין משפט איטי, מתפתל ואינסופי, שאורכו הלא טבעי אינו מאפשר למאזין ״נשימת הזדהות״ מרירה.
איור 14: ריגולטו מבכה את אובדן בתו היחידה. הטקסט מפגין עליצות: “לה-לה, לה-לה״, שר ריגולטו בהתרסה, כליצן החצר. המוסיקה, לעומת זאת, מבטאה את שיברון רוחו; הפראזה המוסיקלית קטועה, ממש כגניחות בכי.
מתחים מוסיקליים
בני האדם הם יצורים מורכבים, ולכן אמביוולנטיים. מבחינה פיסית אנו שואפים ליציבות, לקביעות. אנו חשים את כוח הכבידה ומעדיפים לעמוד על שתי רגלינו מאשר לקרטע או לעמוד על רגל אחת. אפילו מבחינה ביו-כימית שואף גופנו לאיזון (הומיאוסטאזיס), אך מבחינה רוחנית ורגשית אנו זקוקים כנראה למתח, למשחק. שני אלמנטים מנוגדים משפיעים עלינו בפעילויות אלה: יכולתנו להתגבר עליהם, והמתח המענג שבחוסר היציבות. פסיכולוגים אחדים השליכו מכך על התענוג שאנו שואבים מיחסי מין לפני האורגזמה9 , אך יהיה אשר יהיה המקור לתחושות אלה – אין ספק שאנו נוטים לשאוב עונג מעצם המתח (וההרפיה שבעקבותיו). זה מסביר אולי מדוע האמנות, והמוסיקה בכללה, נוטה שוב ושוב לשבור תבניות יציבות, כמו הטונליות, ומצד שני – מדוע שבירת יציבות זו נחשבה על ידי מבקרים שונים ללא מוסרית. “אי מוסריות” זו נמצאת בבסיס הנאתנו מהמקצבים הסינקופטיים של הג׳ז, המבוססים על שבירת מסגרת הפעמה הקבועה, המייצגת במסגרת ההזדהות שלנו עם המוסיקה את הדופק הסדיר של פעימות הלב. שבירה זו היא שהביאה להתקוממות הקהל בבכורה של “פולחן האביב” – היצירה שהוגדרה כלא מוסרית.
 גישה מדעית מתחילה בהודאה באי ודאות, באי ביטחון, בספק
האומנם אלו “שטויות של מבקרים”? חוסר הבנה? תגובות של דילטנטים חסרי יכולת הבעה? או אלה בעצם התגובות האמיתיות שאליהן התכוון המלחין, המסרים האנושיים האמיתיים שהוא רצה להעביר לנו, באמצעים לא מילוליים, בתחושה של הזדהות עמוקה – רגשית וחושית? אנחנו יכולים רק לנסות ולבחון את העובדות המוסיקליות גם מנקודת מבט זו, אבל איננו יכולים להוכיח את קיומן העובדתי של תחושות אלו (מלבד הוכחות סטטיסטיות, שתקפותן המדעית מוטלת ממילא בספק). אנו חשים במשמעות שנמצאת במוסיקה, בין אם נסכים לכך – רציונלית ולוגית – ואם לאו. אין לנו ברירה אלא להודות בחוסר היכולת שלנו – הזמנית או העקרונית – להוכיח את המשמעויות שבמוסיקה, ולהשלים עם האי ודאות לגבי קיומן ומהותן.
ב-1801 הפגין האדמירל האנגלי נלסון אומץ בהתעלמו מאות הנסיגה. הוא קירב את המשקפת אל עינו העיוורת ואמר: “אינני רואה דבר”. לעומת זאת, אין שום גבורה בהצהרה “איננו שומעים דבר” תוך הצמדת אפרכסת לאוזן אטומה, גם אם היא נאמרת בוודאות נלסונית לוהטת. לתחושותינו יש כנראה שמיעה משלהן, והתעלמות ממנה היא התכחשות לטבענו. הגישה המדעית באמת עשויה להתחיל דווקא בהודאה באי ודאות, באי ביטחון, בספק, בנטישת הקרקע הבטוחה של ההוכחות ובהצטרפותם של מדעי הרוח למסע רווי פיקפוקים וסימני שאלה, מסע שהמדעים המדויקים יצאו אליו זה מכבר. ■
39
רפי לביא, ביקורת הקלטות, “העיר”, 1.5.92 ו-23.4.92. ↩ארנסט גומבריך, “אמנות ואשליה: הפסיכולוגיה של הייצוג התמונתי”, כתר, 1988. ↩בעזרת אמצעים אלקטרוניים, כגון סינתיסייזרים, ניתן כיום להפיק את כל צלילי החלל המוסיקלי הפוטנציאלי שלנו, כלומר את כל טווח הצלילים שאנו מסוגלים לשמוע (וגם, כמובן, את אלה שמעבר לטווח זה). ↩מובן שיש עוד גורמים המשפיעים על ההקשרים שאנו עושים, וגובה הצלילים איננו האלמנט המוסיקלי היחיד שעליו אנו מגיבים. מהירותם, עוצמתם, ואפילו הסולם המוסיקלי בו הם נמצאים, הם גורמים בעלי השפעה. תחושת ה”טוהר” שמתוארת כאן מתלווה בדרך כלל לאיטיות, לצלילים ארוכים ולעוצמה שקטה יחסית. צלילים גבוהים, שהם גם מהירים, חזקים, קטועים ו/או פתאומיים מקושרים בדרך כלל לטירוף, לרוחות רפאים, למכשפות וכו’. עדיין, כל האלמנטים האלה נחשבים ל”על אנושיים” או לפחות ל”לא טבעיים” ו”לא נורמליים”. ↩סינאסתזיה היא מצב שבו קליטה באחד החושים מעלה דימוים מחושים אחרים. לדוגמה, צלילים מסוימים מעלים דימוים של צבעים מסוימים. ↩Charles Baudelaire, “Richard Wagner e Tanhäuser a Paris”, מאמר שפורסם ב-Revue Européenne, באפריל 1861. ↩הקשר בין מהירות גבוהה לעליזות אינו הכרחי. לראיה, מהירות גבוהה יכולה ליצור גם מתחים “שליליים”, אם כי לא ניתן להפריך את הטענה בדבר קשר בין תחושת שמחה למהירות גבוהה יותר של תגובות ופעילות. העובדה שמדובר כאן במשהו הקרוב יותר למוסכמה בולטת בקטעים הרבים שאופיים המוסיקלי סוער ודרמטי, ולמרות זאת הם מסומנים במלים “אלגרו” או “אלגרטו”. ↩כל השירים הכלולים בסימפוניה זו נכתבו על ידי המשורר הרוסי ייבגני יבטושנקו. שם השיר המסוים הזה, “בחנות”. ↩התייחסות מקפת לנושא זה נמצאת בספרם של זוג החוקרים שולמית והנס קרייטלר, “הפסיכולוגיה של האמנויות” (ספרית פועלים, 1980). ↩

"
3	https://thinkil.co.il/texts/m064p040-047/	 אריאל רובינשטיין, אריאל רובינשטיין	מישהו יודע משהו שמישהו אחר …	"


                    הקדמה:
                
קיומה של אי ודאות בכלכלה אינו דורש הוכחה, שאם לא כן, מדינות לא היו נקלעות למשברים כלכליים, בורסות לא היו מתמוטטות וחברות עסקיות לא היו פושטות רגל. מטעם זה, הרצאתו של אריאל רובינשטיין לא תעסוק בהיבטים הכלכליים הטריוויאליים של האי ודאות, אלא באותם מנגנונים שיכולים לנטרל את חוסר הידיעה בסיטואציות שבהן “מישהו יודע משהו שמישהו אחר היה מאוד רוצה לדעת”, או “שניים יודעים משהו שרק אחד מהם היה רוצה שצד שלישי ידע”. ויש מצב שלישי, שיומרת השכל להבין ולדעת הכל מצליחה בדרך כלל להסתיר מאיתנו: ״מוטב למישהו לא לדעת משהו שמישהו אחר יודע”.
פרופ׳ רובינשטיין ממחיש את המצב הזה באמצעות תרגיל מחשבתי מהתחום הצבאי, אך אפשר למצוא לו ביטוי אקטואלי גם במאמץ הבינלאומי האדיר המתנהל היום בניסיון למפות את כל הדנ״א בגֶנוֹם האנושי. האם באמת אנחנו רוצים לדעת באלו מחלות גנטיות אנו עלולים ללקות בעוד 20 או 30 שנה, או עדיף לנו לחיות שנים אלו בחיקה החמים של האי ודאות?
אריאל רובינשטיין הוא פרופסור לכלכלה באוניברסיטה תל אביב, והתמחה בתורת המשחקים וביישומיה בכלכלה. תרומתו להבנת המיקוח הכלכלי במונחים של תורת המשחקים זכתה בהכרה בינלאומית רחבה. בנוסף לכך תרם תרומה משמעותית לתורת המשחקים החזרים ולמודלים כלכליים שבהם השחקנים לא מתנהגים ברציונליות מלאה. בנושאים אלה ואחרים פירסם רובינשטיין יותר מ־40 מאמרים. הוא עורך וחבר מערכת בכמה עיתונים כלכליים חשובים בחו״ל, מרצה מבוקש בסמינרים בינלאומיים, וכיהן כפרופסור אורח בפרינסטון, אוקספורד, שיקגו, קולומביה ובאוניברסיטאות נוספות.
42


איור: גוסטב דורה
40
41
התבקשתי בהרצאה זו לסקור את מושג האי ודאות בכלכלה. יכולתי לדבר על מספר אסוציאציות המתעוררות אצלי ככלכלן כשאני חושב על “אי ודאות”, אבל אני אדבר רק על אחת מהן. על מה לא אדבר?
לא אדבר על האי ודאות של הכלכלן הצופה אל המערכת הכלכלית ואינו מצליח לזהות את החוקים הדטרמיניסטיים המתארים אותה. אנו עדים לקושי אדיר לנבא את הפרמטרים הכלכליים. לא רק שאיננו יודעים לחזות את התנהגות היחידה הכלכלית הבודדת, אנו גם מתקשים לנבא את המשתנים הכלכליים המיצרפיים (רמת המחירים במשק, אחוז האבטלה או שיעור הצמיחה). אנו מתקשים לעשות זאת, ולו אף באותה גסות מינימלית הנדרשת לשם קבלת החלטות קולקטיביות אלמנטריות. את הקושי אפשר לייחס לשלושה גורמים: האחד הוא שהמשתנים הכלכליים תלויים במשתנים פיסיקליים, כמו רעידת אדמה, שאינם נמצאים בשליטה אנושית, ובשלב זה אף לא בתחום הניבוי האנושי. הגורם השני הוא שהמערכת הכלכלית מסובכת באופן מדהים. מספר אסטרונומי של מקבלי החלטות חוברים למערכת אחת בה הם מבצעים רבבות החלטות, שכל אחת מהן עשויה במישרין או בעקיפין להיות רלבנטית להחלטתו של מישהו אחר. והגורם השלישי, אולי המעניין ביותר, הוא שהמנבא הוא חלק מהמערכת המנובאת. נניח למשל שמישהו היה ממציא שיטת ניבוי מושלמת לתיאור הבורסה. נניח שהשיטה היתה מנבאה שהבורסה עומדת להתמוטט למחרת בבוקר. נבואה כזאת היתה מביאה את המשקיעים לנסות ולמכור את מניותיהם כבר היום, לפני ההתמוטטות הגדולה. פעילות זו היתה גורמת להתמוטטות מיידית של הבורסה, ואיתה היה מתמוטט גם הניבוי המושלם כביכול. השיקול האחרון מביא למחשבה שהניבוי המושלם בכלכלה צריך אולי לכלול אלמנטים של אי ודאות שאינה ניתנת לפיצוח ולהסבר. זהו נושא מרתק, שהייתי שמח לדבר עליו אם היה לי מה לומר בו, אבל אין לי מה לומר ולכן לא אדבר עליו.
 לגבי רוב הסטודנטים ההשכלה אינה משפרת את פריונם
כדי לתאר את הדברים האחרים שלא אדבר עליהם, אני צריך להקדים ולהסביר. ביסוד המודלים המודרניים של התיאוריה הכלכלית נמצאות היחידות הכלכליות הבודדות, כגון צרכן, משפחה, פירמה או ממשלה. האינטרקציה בין מקבלי ההחלטות הבודדים היא נושא הדיון המרכזי של הכלכלה. למקבלי ההחלטות הללו מייחסת הכלכלה מושלמות בתהליך קבלת ההחלטות, מושלמות שאנו מכנים “רציונליות”. לעתים קרובות אנו מייחסים למקבל ההחלטות את הצורך להתעמת עם עובדות בלתי ידועות לו, שאין לו שליטה עליהן, ויחד עם זאת רלבנטיות להערכת האלטרנטיבות העומדות לבחירתו. פרט עשוי להיות מודע לאפשרות שתתרחש רעידת אדמה, שהוא חולה לב ושאלילת המזל עשויה להתדפק על מפתן ביתו. אלה הם מאורעות שהוא מחזיק בגדר אפשריים והוא מביא אותם בחשבון כשהוא מבצע החלטות כלכליות. החשש מרעידת אדמה משפיע על החומרים שהוא משתמש לבניית ביתו ומביא אותו לקנות פוליסת ביטוח; החשש שהוא חולה לב עשוי להביא אותו להיבדק אצל רופא, בדיקה שלא תשנה את עובדת היותו חולה או בריא, אבל תשנה את מצב האי ידיעה. ואילו התקווה לפגוש את אלילת המזל מביאה אותו לקנות כרטיס פיס.
מישהו לא יודע משהו שמישהו אחר יודע למרות שהמישהו שאינו יודע מאוד רוצה לדעת
כאשר הכלכלן כולל בניתוחו פרט הפועל תחת אי ודאות, הוא מפרט את בעיית ההחלטה שהפרט עומד בפניה, את האלטרנטיבות וההעדפות של התוצאות האפשריות, אבל הוא גם צריך לפרט איך מקבל ההחלטות מביא בחשבון את אלמנט האי ודאות שבבעיית ההחלטה. בדרך כלל מניחים הכלכלנים שמקבלי ההחלטות מקיימים את הנחות תורת תוחלת התועלת של פון ניומן ומורגנשטרן. בהרצאה זו לא אפרט את תורת תוחלת התועלת ואסתפק בציון העובדה שכלכלנים בדרך כלל מאמצים אותה בלי לבחון אותה במציאות. עניינם של הכלכלנים מתמקד בבדיקת המסקנות הכלכליות הרחבות הנובעות מהתורה, ולכן הם משאירים את בדיקת התורה עצמה לפסיכולוגים. אלו, בדרך כלל, מוצאים את הנחות הכלכלנים מופרכות מיסודן ומשאירים את הכלכלנים עם דיון נוקב על הצורך בהנחות נכונות כדי להגיע למסקנות מועילות, ויכוח מרכזי בפילוסופיה של הכלכלה, שגם עליו אפסח. מכל מקום, חלק חשוב של הכלכלה עוסק בהסברת תופעות כלכליות שקיומן נובע מהיות פרטים שרויים בתנאי אי ודאות בקשר לגורמים רלבנטיים הנקבעים על ידי “הטבע”, דהיינו גורמים שהתממשותם נתפסת כחיצונית לחלוטין. הבולט במוסדות כלכליים אלו הוא שוק הביטוח, אבל קיום אי ודאות שכזו הוא מרכיב חיוני במודלים המסבירים קשת רחבה של מוסדות כלכליים, פיננסיים וחברתיים. גם על נושאים אלו, לחם חוקו של כל סטודנט לכלכלה, לא אדבר כאן.
על מה כן אדבר? אדבר על מה שכלכלנים עושים עם סיטואציות שהאי ודאות מתאפיינת בהן בכך שמישהו לא יודע משהו שמישהו אחר יודע, למרות שהמישהו שאינו יודע מאוד רוצה לדעת.
מידע מפוזר בעולם באופן לא אחיד. יש ומידע מסוים נמצא בחזקתו של פרט אחד בחברה; אחרים מעוניינים לקבל את המידע, אלא שלמחזיק האינפורמציה יש אינטרס להסתיר אותה מהם. ואולי הוא דווקא מעוניין לגלות אותה, אבל הוא נתקל באי אמון מצד האחרים, הנובע מהערכתם שהוא מעוניין דווקא להסתיר מהם את המידע. למשל, אדם נכנס למסעדת דייגים, מתבונן בתפריט אבל אינו יודע אם הדגים טריים או לא. מידע זה חיוני להחלטתו אם ומה לאכול, והוא מעוניין כמובן לגלותו. אם הדגים אינם טריים, בעל המסעדה מעוניין להעלים עובדה זו, ואילו אם הדגים טריים, הוא מעוניין לגלות מידע זה ללקוח, אבל יתקשה לשכנעו.
מצב של אינפורמציה אי סימטרית (מישהו יודע משהו שמישהו אחר מעוניין מאוד לדעת) יכול מטבע הגדרתו להתקיים רק בעולם שבו יש אינטרקציה בין יותר ממקבל החלטות אחד, דהיינו בחברה, ולפיכך העיסוק במצב זה רווח בעיקר בכלכלה.43 מה עושים הכלכלנים בסיטואציות כאלו? ראשית, אנו מנסים לנהות את מאפייני המצבים שבהם אי הידיעה גורמת לתוצאה בלתי יעילה או לא רצויה מבחינה חברתית. בהתייחס למצבים כאלה, אנחנו מתעניינים באופן שמוסדות כלכליים ונורמות התנהגות מטפלים בתוצאות השליליות הנובעות מהאינפורמציה האי סימטרית, על מנת להביא לחברה או לכלכלה טובה יותר. הסכנה שבעל המסעדה לא יאמר אמת עשויה להביא להתמוטטות עסקו, ואולי גם של ענף מסעדות הדגים. זוהי כמובן תופעה לא רצויה, הן לחובבי דגים והן לדייגים. שאלתו הטיפוסית של הכלכלן תהיה אפוא, מהם ההסדרים החברתיים והכלכליים המאפשרים את פעולתו הסדירה של ענף מסעדות הדייגים למרות קיום האינפורמציה האי סימטרית בין הבעלים ולקוחותיו. העניין האקדמי בהסדרים כאלו נובע הן מעצם רצוננו להבין את העולם שבו אנחנו חיים והן מכך שיש בדיון כדי להעשיר אותנו ברעיונות לעיצובם של מוסדות חדשים.
את עיקר ההרצאה אקדיש לדיון בשתי דוגמאות חשובות, הלקוחות מהספרות הכלכלית ומתורת המשחקים. בטרם אעשה זאת, ברצוני רק להבהיר נקודה מתודולוגית. הדוגמאות שאביא אינן אמורות להיות תיאורים שלמים של מצבים אמיתיים הלקוחים מהחיים. הן תיאורים של מצבים דמיוניים, פשוטים במיוחד, שבהן מופיעה בעיה שנדמה לנו שהיא רווחת בחיים. הפישוט בדוגמה אמנם מרחיק
אותנו מהמציאות, שהיא תמיד מורכבת הרבה יותר, אבל מאפשר לנו להתרכז באספקט מסוים של מוסדות כלכליים, אותו אנחנו רוצים להסביר. זוהי דרך העבודה המקובלת של הכלכלן התיאורטי, והדיון בשיטה (עליה הייתי רוצה להגן בקנאות) חורג מהרצאה זו. נעבור אם כן לדוגמאות עצמן.
איור 1
המישהו שיודע משהו עושה מאמץ להוכיח את מה שהוא יודע
בדוגמה הראשונה נפליג לשוק הפרחים. מגדל פרחים מקומי משווק את סחורתו אל מעבר לים. איכות הפרחים אינה בשליטתו, היא תלויה אך ורק במזג האוויר. מזג האוויר העונתי קובע אם כל הפרחים מאיכות גבוהה, קרי עמידים למשך זמן ארוך; או מאיכות נמוכה, דהיינו עמידים לזמן קצר בלבד. הקונים מודעים לכך שאיכות הפרח אינה ודאית. הם מעריכים בחצי את ההסתברות שאיכות הפרח גבוהה ובחצי את ההסתברות שאיכות הפרח נמוכה. המסחר בפרחים נערך טרם מגיעים הפרחים ליעדם, ועל כן הקונים אינם יכולים לבדוק את איכותם. ערך הפרחים בעיני המוכר ובעיני הקונים תלוי באיכות הפרחים, כמתואר באיור 1:
אם איכות הפרחים נמוכה, אין להם שימוש בשוק המקומי, ועל כן ערכם בעיני המוכר אפס, אבל בשוק הבינלאומי יש שימוש לפרחים, והקונים שם מוכנים לשלם בעדם 2. אם איכות הפרח גבוהה, למוכר יש שימוש אלטרנטיבי בפרחים; ערכם בשוק המקומי 6, ואילו בחו״ל מוכנים לשלם בעדם עד 8. נתונים אלו מורים שיש מקום למסחר בין המוכר והקונים שמעבר לים – בין שאיכות הפרחים גבוהה ובין שהיא נמוכה, שכן תמיד ערך הסחורה בעיני הקונים בחו״ל גבוה מערכה בשוק המקומי.
איכות הפרח ידועה למוכר, אבל אינה ידועה לקונים. זוהי האי סימטריה הבסיסית בסיטואציה: הקונים אינם יודעים מה שמישהו אחר, המוכר, יודע; הם אינם יכולים להשיג מידע זה, אלא להקיש מהתנהגותו של המוכר.
הקונים במודל זה ניצבים אפוא בפני אי ודאות, ולהשלמת הדוגמה עלינו לפרט את התנהגותם בתנאי אי ודאות. אנו נניח שהם יאותו להצעת מחיר מסוימת רק אם היא נמוכה מתוחלת הערך שהם מייחסים לפרחים (במלים אחרות, אם הם מאמינים שבהסתברות α איכות הפרחים גבוהה הם מוכנים לשלם כל מחיר שאינו עולה על (α8+(1-α)2).
בדוגמה זו לא ייתכן שיתקיים מסחר בשתי האיכויות האפשריות במחיר זהה. הסיבה לכך פשוטה. הקונים בחו״ל לא יקנו את הפרחים אלא אם מחירם יהיה נמוך מ-5 (הממוצע שבין 2 ו-8). מצד שני, כשאיכות הסחורה גבוהה, המוכר לא ירצה למכור את פרחיו במחיר 5, כיוון שהשוק המקומי מציע לו מחיר 6. מסחר בשתי האיכויות דורש אפוא קיום שני מחירים שונים בשתי האיכויות. לו היה מצב יציב, בו הפרחים היו נמכרים במחיר שונה בכל אחת משתי האיכויות, היו הקונים יכולים ללמוד מהמחיר על האיכות. הווי אומר, בהעדר דרך לדעת במישרין את איכות הפרחים, הקונים לומדים את המידע החסר על פי המחיר המוצע על ידי המוכר. לכאורה, מסחר בשתי האיכויות במחירים שונים היה מאפשר למוכר לדרוש ולקבל מחיר 6 עבור פרחים שאיכותם גבוהה. אבל ללא קיום מנגנונים חברתיים או כלכליים נוספים, מצב כזה אינו יציב, כיוון שלמוכר יש תמריץ לשקר ולדרוש את המחיר הגבוה גם כאשר איכות הפרחים ירודה.
מובן שהמוכר לא ידרוש מחיר גבוה כאשר איכות הפרחים גרועה, אם הוא מונע על ידי אתיקה מסחרית או אם הוא חושש44 מאובדן מוניטין. במקרה כ?ה, יציבות ההסדר תישמר ואין עוד מקום להמשך הדיון. אבל בהרצאה זו אני רוצה להתייחס רק לאותם מצבים בהן הנורמות המוסריות או שיקולי מוניטין אינם מספיקים למנוע מהאינפורמציה האי סימטרית לשתק את המסחר.
 העדר מודיעין יכול לאפשר את מימוש הסכם הפסקת האש
אנו מחפשים עתה מנגנונים נוספים שיביאו למסחר, למרות מה שנאמר עד כאן, למשל פרסומת. נניח שהמוכר יכול לארגן תצוגת פרחים באתר המסחר שמעבר לים. עלות התצוגה תלויה באיכות הפרחים. אם הפרחים עמידים, עלות התצוגה 1; אם הפרחים אינם עמידים, זקוק המוכר לאמצעי משלוח מיוחדים כדי להביא את הפרחים במצב סביר לתצוגה, ועל כן עלות התצוגה 7.
על בסיס הנתונים החדשים נוכל ליצור “סדר חדש״ ומעניין: מחיר הפרחים יהיה 8 אם המוכר יארגן תצוגת פרחים, ויהיה 2 אם לא יעשה זאת. המוכר יארגן את התצוגה וידרוש עבורם מחיר 8 אם איכות פרחיו טובה, אבל אם איכותם ירודה לא יארגן את התצוגה וידרוש עבורם מחיר 2. באשר לאמונות הקונים, בשיווי המשקל המוצע, אירגון התצוגה ודרישת המחיר 8 מהווים תנאי לכך שהם יסברו שאיכות הפרחים גבוהה; אי אירגון התצוגה ודרישת המחיר 2 הם תנאי לכך שהקונים יאמינו שאיכות הפרחים נמוכה. כל פעולה אחרת של המוכר לא תשנה את אמונותיהם הראשוניות של הקונים שההסתברות שאיכות הפרחים גבוהה שווה לזו שאיכותם ירודה.
הנקודה המעניינת היא שאין בעובדה שהמוכר מארגן תצוגה משום הוכחה שאיכות הפרחים גבוהה, שהרי בין שאיכות הסחורה גבוהה ובין שהיא נמוכה, הוא יכול לארגן את תצוגת הפרחים. אלא שהקונים מסתמכים כאן על היכרותם את הסדר החברתי, קרי את שיווי המשקל המתקיים בין המוכר לקונים, והם מסיקים על האיכות מתוך המחיר ומתוך העובדה שהמוכר אירגן או לא אירגן תצוגת פרחים.
מדוע ה״סדר החדש” יציב? אמרנו שכאשר איכות הפרחים גבוהה, המוכר יכול להשיג בעדם מחיר 8, וגם אחרי ניכוי הוצאות אירגון התצוגה ייוותר לו רווח של 7=8-1, שהוא גבוה הן מהרווח שיקבל אם יוותר על התצוגה (2) והן מערך הפרחים בשוק המקומי (6). לעומת זאת, אם איכות הסחורה נמוכה, הרווח שלו ממכירת הפרחים בחו״ל ללא אירגון התצוגה (2) גבוה מהרווח שהיה יכול להשיג אם יארגן את התצוגה (7=8-1) ומערך הפרחים בעיני המוכר ללא מסחר בשוק הבינלאומי (0). במלים אחרות, הערכת הקונים שהמוכר מציג את פרחיו בתערוכה רק כשאיכותם גבוהה נתמכת על ידי שיקולי מקסימיזציית הרווחים של המוכר.
נחזור ונדגיש: אירגון התצוגה כשלעצמו איננו הוכחה לאיכות הסחורה. פעולה זו גם אינה משפיעה על איכות הפרח שנקבעת על ידי גורמים שאינם בשליטת המוכר. יתרה מזו, התצוגה היא אפילו פעולה בזבזנית. אבל לפעולה זו יש בכל זאת משמעות חיובית, בכך שהיא מאפשרת לקיים מסחר בין מגדל הפרחים המקומי והקניינים שמעבר לים, והיא עושה זאת על ידי סילוק האי ודאות שאיפיינה את הסיטואציה הבסיסית. השימוש בסימן בלתי רלבנטי כביכול כדי להעביר אינפורמציה הופיע לראשונה בספרות הכלכלית במאמר של ספנס, שהיה לאחד המאמרים בעלי ההשפעה הרבה ביותר בכלכלה המודרנית. ספנס הדגים את טיעונו המופשט בתחום ההשכלה הגבוהה. עבור מספר זעום של סטודנטים, הלימודים הגבוהים מהווים הכשרה מקצועית אמיתית. לגבי רוב הסטודנטים, ההשכלה אינה משפרת את פריונם במקום עבודתם, ולכן תמוה מדוע מעבידים מציעים שכר גבוה יותר לבעלי תואר אקדמי. היגיון אחד של תופעה זו טמון בעיני ספנס בהיות ההשכלה הגבוהה מכשיר לאיתות על פריון העובד. מתוך הנחה שבעלי הפריון הגבוה יתקשו פחות לסיים את לימודיהם האוניברסיטאיים, משתלם להם ללמוד באוניברסיטה כדי להשיג את תוספת השכר הצפויה, בניגוד לבעלי הפריון הנמוך, שיתקשו יותר לסיים למודיהם, ולכן יעדיפו לוותר על תוספת השכר. הואיל וכך, בוגרי אוניברסיטאות הם מלכתחילה עובדים בעלי פריון גבוה יותר, דבר שמצדיק את שכרם הגבוה יותר.

צד שלישי אינו יודע משהו ששניים יודעים ושרק אחד מהם היה רוצה שהצד השלישי ידע
נעבור עתה לבעיה אחרת: “שניים אוחזין בטלית. זה אומר כולה שלי וזה אומר כולה שלי”. לסיפור המסורתי הזה נוסיף מספר פרטים: זוהי טלית מיוחדת במינה, ויש רק אחת כמותה. שני הטוענים לטלית, ראובן ושמעון, יודעים מיהו בעל הטלית. בעל הטלית קשור אליה בקשרים סנטימנטליים עמוקים, העושים אותה בעלת ערך רב יותר עבורו מאשר עבור הטוען השני. אם היו יכולים לרכוש את הטלית, היה בעל הטלית מוכן לשלם עבורה עד 10 שקלים, לעומת 5 שקלים שהיה מוכן לשלם הטוען הכוזב. בין שני האוחזים בטלית שורר מצב של אינפורמציה סימטרית ומלאה, אלא שכדי להביא לאכיפת הפתרון הצודק, קרי החזרת הטלית לבעליה, יש צורך בצד שלישי, שופט. נניח שבפני השופט אין שום ראיות עובדתיות המאפשרות לו לזהות את בעל הטלית. הוא נזקק לאמצעים מתוחכמים יותר, ולכן הוא קורא לכלכלן. הכלכלן מסכם את הבעיה כדלקמן: צד שלישי, השופט, אינו יודע מה ששניים (ראובן ושמעון) יודעים ושאחד מהם (בעל הטלית) היה מאוד רוצה שהצד השלישי ידע. האינפורמציה הלא סימטרית מביאה לתוצאה בלתי רצויה, דהיינו מסירת הטלית לטוען הכוזב, לפיכך הכלכלן מחפש שיטה שתבטיח הכרעה צודקת. ננסה תחילה את המכניזם הבא (איור 2): השופט מציע את הטלית במחיר, נאמר 7 ש״ח, שהוא מחיר בין הערך הנמוך (5)45 והערך הגבוה (10). ראובן ושמעון נדרשים להגיב למחיר ב״כן״ או ב״לא״. אם שניהם אומרים כן, נערכת הגרלה והטלית ניתנת לאחד מהם תמורת 7 ש״ח. אם רק אחד מהם אמר כן, הטלית ניתנת לו במחיר זה; אם שניהם יאמרו לא, הטלית מוחרמת. לטוען השקרי מוטב לומר לא באופן בלתי תלוי בהודעתו של בעל הטלית, שכן אפילו אם יוכה בטלית, הוא ישלם בעדה יותר מערכה בעיניו. לבעל הטלית מוטב לומר כן באופן בלתי תלוי בהחלטתו של המתחזה, שכן אם יוכה בטלית, ישלם פחות מערכה בעיניו. אם הצדדים יתנהגו באופן רציונלי, ישיב מכניזם זה את הטלית לבעליה המקוריים, כנדרש. אולם יש למכניזם זה מגרעת: בעל הטלית מקבל אותה, אך נאלץ לשלם תמורתה. מגרעת אחרת היא השימוש בהגרלה, כאשר שני הצדדים מתעקשים שהטלית שלהם. השימוש בהגרלה הוא בעייתי במיוחד, שכן מערכות משפטיות אינן אוהבות אקראיות. מכניזם זה פותר את בעייתנו רק באופן חלקי, ואנו מחפשים פתרון שיחזיר את הטלית לבעליה החוקיים בלי שיידרש לשלם עבורה. המנגנון הדו שלבי הבא (איור 3) מביא אמנם לתוצאה הרצויה: שלב 1: ראובן נשאל אם הטלית שלו. אם ישיב בשלילה, יקבל שמעון את הטלית ללא תמורה; אם יטען שהטלית שלו, נעבור לשלב 2.
איור 2
שלב 2: שמעון נשאל אם הטלית שלו. אם יאמר לא, יקבל ראובן את הטלית ללא תמורה. אם שמעון טוען שהטלית שלו, יקבל שמעון את הטלית וישלם 7 ש״ח, ואילו ראובן נקנס בש״ח אחד. מה תהיה תוצאת המנגנון הדו שלבי אם כל צד הוא רציונלי וגם מאמין שיריבו רציונלי? נניח שראובן הוא בעל הטלית. אם הדיון יגיע לשלב 2, יודה שמעון בכך שאינו בעל הטלית, שאם לא כן ישלם עבורה 7 ש״ח, יותר ממה שהיא שווה בעיניו. לכן, ראובן, בעל הטלית, יתנהג באופן אופטימלי אם יטען לבעלותו על הטלית בשלב 1. תוצאת הדיון תהיה אפוא, שראובן אמנם יקבל את הטלית ללא תמורה.
נניח עתה ששמעון הוא בעל הטלית האמיתי. אם הדיון מגיע לשלב 2, עתיד שמעון רציונלי לטעון שהטלית כולה שלו. ראובן, המניח ששמעון רציונלי, צריך אפוא לבחור בין ויתור על הטלית לבין הפסד של 1 ש״ח אם ישקר ויטען שהטלית שלו. ראובן רציונלי יוותר על הטלית, והתוצאה: שמעון, בעל הטלית, מקבל אותה ללא תמורה.
מנגנון פשוט זה השיג את התוצאה הרצויה. למעט השרירותיות שבהיות ראובן ראשון הנשאלים, המנגנון הוא סימטרי. למרות האי ודאות שמאפיינת את הסיטואציה הבסיסית, מצליח המנגנון המוצע לחלץ את האינפורמציה האי סימטרית, על ידי מתן תמריצים נכונים למחזיק האינפורמציה.
דוגמת “שניים אוחזין בטלית״ דלעיל קרובה ברוחה לסיפור המקראי על משפט שלמה. זה היה גם שם המאמר של יעקב גלזר ואלברט מא, שעליו ביססתי חלק זה של ההרצאה.
איור 3
מוטב שמישהו אינו יודע משהו שמישהו אחר יודע
בשתי הדוגמאות שניתחתי עד כאן היתה האי ידיעה בגדר מגרעת. בדוגמה הראשונה היא היוותה איום על מסחר בפרחים בעלי איכות גבוהה, ובדוגמה השנייה היא איימה על מימוש הצדק. ואמנם, האינטואיציה שלנו אומרת שכאשר צריך לפעול בתנאי אי ודאות, עדיף להתיר את האי ודאות לפני שנפעל. חקלאי מעדיף לדעת את כמות המשקעים הצפויה לפני תיכנון הגידולים החקלאיים; משקיע היה רוצה לדעת את שערי המניות בבורסה מחר ולא רק אתמול; מנהל עסק היה שמח להכיר את אסטרטגיית השיווק של מתחרהו העסקי. יש אמנם מצבים, די נדירים, שבהם היינו מעדיפים לא לדעת. למשל, פלוני מעדיף לא לבצע בדיקה רפואית, שמא יתברר לו שהוא חולה; אלמוני מעדיף לא לקרוא עיתון, שמא תיעכר רוחו. אבל המודלים של רציונליות המקובלים בכלכלה אינם מתיישבים עם העדפת אי ידיעה, ואחת המסקנות הבסיסיות ביותר ממודלים אלו היא שמקבל ההחלטות תמיד מעדיף להיפטר מהאי ודאות טרם יקבל החלטה. לעומת זאת, כאשר מדובר בסיטואציות אינטראקטיביות, המצב שונה. לפעמים, אי ודאות היא דווקא מעלה. יש מצבים בהם קיומה של אי ודאות עשוי לתמוך בתוצאות, שאליבא דכל משתתפי האינטרקציה יהיו טו46בות יותר מאשר אילו האי ודאות היתה נעלמת.
הבה נעיין בתרחיש הבא (איור 4): אחרי קרבות סוערים כותר צבא 1, שייקרא להלן הצבא המכותר, על ידי צבא 2, שייקרא להלן הצבא המבתר. המצור נמשך ללא יכולת הכרעה. שני הצדדים מעוניינים להשיג הפסקת אש שתגאל אותם מהמשך מלחמת ההתשה. במסגרת תוכנית הפסקת האש ייסוג הצבא המכותר באחת משתי הדרכים: א’ או ב׳. הצבא המכתר יכול להכין מארב רק באחד משני נתיבי הנסיגה ולהפציץ רק אחד משני הגשרים שבהם אמור המכותר לעבור.
הפצצת דרך הנסיגה האמיתית היא ההתרחשות המועדפת ביותר מבחינת המבתר, והגרועה ביותר מנקודת מבטו של המכותר. מצד שני, הפצצת נתיב הנסיגה הלא נכון תתפרש כמפלה למכתר וכניצחון גדול של המכותר. הסיטואציה ניתנת לתיאור כ״משחק״ בו המכותר יכול לבחור באחת משלוש אלטרנטיבות: אי נסיגה, נסיגה בדרך א’ ונסיגה בדרך ב’. המכתר יכול להימנע מהכנת מארב, או לחלופין להכין מארב באחת משתי דרכי הנסיגה. איור 4-א׳ מציג את הצירופים האפשריים של פעולות המכותר והמכתר. המספרים באיור מבטאים את מה שאנו מכנים בכלכלה תועלות פון ניומן־מורגנשטרן. אנו מניחים שמקבל ההחלטות פועל כאילו למיקסום תוחלת מספרים אלו, תוך שימוש באמונותיו על פעולות יריבו. המספרים בכחול מייצגים את התועלת של צירוף הפעולות בעיני המכותר, והמספרים באדום מייצגים את התועלת של המכתר.
איור 3
תחילה, נניח שלמכתר אין מודיעין על דרך פעולתו של המכותר. אם הוא מאמין שהמכותר ייסוג, אבל אין בידו לדעת באיזו משתי דרכי הנסיגה יבחר, הוא ייטיב לעשות אם יאפשר למכותר לסגת ללא הפרעה ולצאת בשלום מהמצור. מסקנה, העדר מודיעין יכול לאפשר את מימוש הסכם הפסקת האש.
 בכלכלה אנו דנים במתמטיקה של החיים
לעומת זאת, אם למכתר יש אמצעי מודיעין המאפשרים לו לגלות באיזו דרך נסיגה בחר מפקד הכוחות המכותרים, ואם דבר הדליפה המודיעינית ידועה למכותר, הסדר הפסקת האש לא יוכל להתממש, שכן המכותר יודע שהמכתר יתקוף אותו בדרך נסיגתו, ולכן לא ייסוג. במלים אחרות, קיום מודיעין מושלם היה לרועץ למכתר. המודיעין המושלם אמנם סילק את האי ודאות של המכתר לגבי תכניות המכותר, אבל גם מנע את האפשרות להגיע להפסקת אש שהיתה רצויה לו. כלומר, יש כאן מישהו (המכתר) הרוצה לדעת משהו (מהי דרך הנסיגה של המכותר) שמישהו (המכותר) לא רוצה לגלות. אבל האינטרס המשותף של שני הצדדים הוא שמצב האי ידיעה (אי קיום מודיעין טוב) דווקא יישאר בעינו.
הדוגמאות שהצגנו, של סיטואציות כלכליות ותורת משחקיות, נועדו להמחיש את המתודולוגיה הכלכלית. המבקרים יטענו שאף אחת מהדוגמאות שעסקנו בהן איננה מציאותית, ואכן בכל דוגמה קונקרטית שנעלה על הדעת יש אלמנטים נוספים שלא יופיעו בה. ככלכלנים אנו כמובן מודעים לכך, אבל איננו רואים בכך מגרעת. כאמור, המודלים שאנו עוסקים בהם מכוונים לחדד שיקולים מסוימים המופיעים בחיים, באמצעות סיטואציות דמיוניות פשוטות.
איור 4
מיגוון הדוגמאות אמור היה גם להבליט את מיגוון הנושאים הרחב בהם עוסקת הכלכלה, נושאים החורגים מטווח המדורים הכלכליים בעיתונות היומית. עם זאת, אין נושאים אלה נוגעים לאושיות היקום או למהות האמת. בכלכלה אנו דנים ב״מתמטיקה של החיים”, בבעיות הקטנות שבין אדם לחברו (או אויבו). אבל, אולי בעיות אלו הן דווקא הבעיות הגדולות של האדם בחברה, ואולי כל זה הוא חלק מהמאמץ האינטלקטואלי האנושי המתמיד להבין את עצמנו כיצורים חברתיים ולחפש סדרים חברתיים חדשים, אולי אפילו יותר טובים מאלו הקיימים עתה. ■47

"
4	https://thinkil.co.il/texts/m064p048-055/	 אבישי מרגלית, אבישי מרגלית	דטרמיניזם וחופש הרצון	"


                    הקדמה:
                
אחד הפרדוקסים הפופולריים בקרב הפיסיקאים והפילוסופים קשור באפשרות של מסע במכונת זמן לעבר. משוואות תורת היחסות לא פוסלות אפשרות בואה, אבל מבחינה לוגית היא נדחית על הסף, כיוון שהנוסע בזמן יכול להרוג את סבו לפני נישואיו, ובכך למנוע את לידת נכדו. יש פילוסופים הדוחים מסקנה זו. לטענתם, הפרדוקס מוכיח רק שאדם המשוטט בעבר אסור לו להרוג את סבו. אלא שאיסור זה פוגע בעיקרון של חופש הרצון. והנה, הפיסיקאי דיוויד דויטש מאוניברסיטת אוקספורד הראה לאחרונה שהקוסמולוגיה הקוואנטית עוקפת את שאלת הרצון החופשי בעזרת תיאוריה ידועה הקרויה אינטרפרטציה של ריבוי עולמות. הבעיה היא, שהמסע לאתור בזמן יכול להתנהל במשך 42־10 של שנייה, והוא יכול להתרחש רק בבועות תיאורטיות של מרחב-זמן שגודלן הוא 35־10 של סנטימטר. עד שנצליח לצמצם את עצמנו לגודל מזערי כזה, ועד שנדע כיצד אפשר להרוג אדם ב-41־10 של שנייה, שאלת חופש הרצון של הנכד לא תעלה כנראה על סדר היום הציבורי. מה שכן יוסיף להעסיק אותנו עוד שנים רבות, הוא השאלה אם חופש הרצון מתיישב מבחינה לוגית עם עולם דטרמיניסטי. פרופ’ מרגלית עשה את שלושת התארים שלו באוניברסיטה העברית בירושלים בכלכלה ופילוסופיה. את התואר השלישי, על המעמד הקוגניטיבי של המטאפורות, עשה בהנחייתו של פרופ’ יהושע בר־הלל. מרגלית פירסם מאמרים רבים בפילוסופיה של הלשון, לוגיקה ופילוסופיה חברתית, והוא משתתף קבוע במוסף היוקרתי של הניו יורק ריוויו אוף בוקס. ספר שלו על עבודה זרה, מיתוסים, אמונה באלילים וביקורת האידיאולוגיה, שכתב עם משה הלברטל, עומד לראות אור בהוצאת הרווארד.
50


48
49
במחזה לא חשוב של סומרסט מוהם מופיע הסיפור החשוב על הפגישה בסמארה. משרתו של סוחר עשיר בבגדאד הלך לשוק לקנות את צורכי הבית. לפתע נדחף על ידי יצור עוטה גלימה שחורה. נרגז פנה לעבר הדמות בשחור וראה לפניו את מלאך המוות. נבעת מאימה רץ המשרת לבית, וכל עוד רוחו בו שאל מאדונו את המהיר בסוסיו על מנת להימלט מפגישה עם המוות. עלי לברוח למקום הרחוק ביותר שבידי הסוס להובילני, אני אדהר לסמארה, מילמל המשרת. האדון, נסער כולו, הלך אל השוק לנזוף בזר שכה החריד את נאמן ביתו. עד מהרה פגש בדמות בשחור ובקול מתריס פנה אליו ואמר: מדוע באת לכאן לטרוד את משרתי משלוותה והדמות בשחור השיבה: חלילה לי. אני הוא שהופתעתי למצוא את משרתך כאן בשוק בבגדאד, שהלא ביומני רשום שיש לי עימו פגישה מחר בסמארה. זהו סיפור על ודאות. לא הוודאות הסתמית שיש לכל אחד מאיתנו, בני תמותה, על דבר מותנו הבלתי נמנע, אלא ודאות בדבר המקום (סמארה) והמועד של המוות (מחר). סיפור הפגישה בסמארה הוא סיפור על מפגש אדם עם “גורלו”. גורל שאין לברוח מפניו גם כשמנסים להימלט ממנו על המהיר שבסוסים. זהו סיפור על פגישה פאטלית, האמור לבטא השקפה פאטליסטית. אין לשנות את מה שנחרץ מראש, מעשיו של אדם אינם מעלים או מורידים. ברם הדגש בסיפור הוא על כך שמצב העולם (פגישה בסמארה) נקבע מראש, ולאו דווקא על כך שפעולת האדם (הדהירה) נקבעה.

פגישה גורלית בסמארה
הסיפור על הפגישה בסמארה אינו סיפור המגלם במובהק השקפה פאטליסטית. פאטליזם קלאסי בנוי על הרעיון שמה שהמשרת לא היה עושה, הוא היה פוגש במלאך המוות בסמארה. אך הסיפור אינו אומר זאת. אחרי הכל, אילו המשרת היה מחליט מרצונו להישאר בבגדאד, הוא לא היה פוגש את מותו למחרת בסמארה. המשרת, במובן זה, היה חופשי שלא להימלט לסמארה, ואדונו היה חופשי שלא להיעתר לבקשתו להעמיד לרשותו את סוסו המהיר. כלומר הסוחר היה חופשי שלא לספק לו את ההזדמנות להגיע לסמארה. הפגישה בסמארה היא אפוא פגישה פאטלית מבלי שהיא במובן המקובל פאטליסטית. כאמור, פאטליזם בנוסחו המקובל אומר שמה שהמשרת לא היה עושה, הוא היה מוצא את מותו בסמארה ביום שנקבע, אם אכן כך נקבע. כמאמר הנביא, “ורוכב הסוס לא ימלט נפשו”. אם הסוס לא היה מביאו לשם, חזקה על “ארבעים השודדים” שיגררוהו לשם בכוח, והיה אם היה חומק מהם, כי אז חזקה על “הגנב מבגדאד” שיביאו על מרבד הקסמים המעופף. “ואבד מנוס מקל וחזק לא יאמץ כוחו וגיבור לא ימלט נפשו” (עמוס ב’, 14). בפאטליזם קשה, הפנקס פתוח, הפגישה סגורה ושום דבר לא פתוח בפני המשרת. סיפור הפגישה בסמארה אינו סיפור על פאטליזם קשה, אלא סיפור על פאטליזם רך. הפאטליסט הרך אינו מכחיש שהדברים היו עשויים להיות אחרת אילו היינו פועלים אחרת. אבל העולם בנוי כך שבפועל לא נעשה אחרת ממה שאנו עושים, ומה שאנו עושים עומד במקרים חשובים בניגוד למה שאנו רוצים באמת. עד כדי כך, שלגבי תוצאות מעשינו אין חשיבות לכוונותינו, ואלה, טובות ככל שיהיו, מרצפות את דרכנו לגיהנום. יש מעט מאוד בניסיון חיינו, ועוד יותר בתרבותנו, שיחזק בנו את האמונה בפאטליזם קשה. אנו מאמינים שמעשינו לטוב ולרע משפיעים על מצב העולם. השאלה היא אם יש אחיזה לאמונה בגירסה כלשהי של פאטליזם רך. האם אין אחיזתו של סיפור סמארה בנו נעוצה בכך שלא פעם אנו מזהים מצבים בחיינו שבהם תוצאות מעשינו ממש כמו אלה של המשרת הנמלט: מצבים חשובים, שהם ההיפוך הגמור של מה שרצינו והאמנו, או שמא כל כוחו של הסיפור המהפנט על הפגישה בסמארה היא בפחד האפל השוכן בכל אחד מאיתנו ממפגש עם המוות?
 התגובה לפאטליזם קשה היא אפטיה נרפה
פאטליזם: רך וקשה
אני יושב באיצטדיון ושכני מלפנים מסתיר לי מעט. אני נעמד על רגלי כדי להיטיב לראות, ומסתיר כמובן לאלה שמאחורי. תוך דקות ספורות כל יושבי היציעים באיצטדיון נעמדים על רגליהם.51 והתוצאה, אני רואה עתה את המשחק בתנאים רעים מאלה שאותם ניסיתי לשפר בקומי ממושבי. הכלכלן הנודע קיינס, בעקבות אבותיו ההוגים מן המאה ה-18, ברנרד מנדוויל ואדם סמית, חשף עובדה דרמטית ביחס לתוצאות מעשים הנוגדות את הכוונות שבעשייתם, החשובה לאין ערוך מעמידה מעיקה באיצטדיון. תצפיתו של קיינס מכונה לא פעם בשם “פרדוקס החיסכון״, ועניינה בכך שכאשר בני אדם רבים במשק רוצים להגדיל את חסכונם, התוצאה בפועל עלולה להיות שהם יחסכו פחות משהם חוסכים היום. הטעם לכך הוא שאם רבים מנסים לחסוך, הביקוש לסחורות ושירותים קטן, כתוצאה מכך משביתים המייצרים חלק מגורמי הייצור ובהם מושבתים גם עובדים מקבלי שכר. אלה, כוח קנייתם מצטמצם וביקושם קטן והייצור נסוג עוד ועוד. התוצאה, יש פחות הכנסה לחסוך ממנה, והחיסכון בפועל עלול לקטון. ה״פרדוקס” הוא בכך שהרצון לחסוך יותר מביא בפועל להקטנה בחיסכון. מנדוויל וסמית הדגישו בדרך כלל תוצאות טובות שבאות מכוונות ״רעות״. “חטאים פרטיים יתרונות ציבוריים”, היתה הסיסמה שטבע מנדוויל. כלומר רק התנהגות אנוכית, שבה כל אדם דואג רק לעצמו, יש בה להביא רווחה לכל. אגואיסט בעל תאווה ייצר יותר משהוא צריך, באשר קיבתו לא מסוגלת להכיל את תאוותו, ובמה שנותר ייאלץ לסחור. וכך, בחבורת אגואיסטים יהיה ייצור יתר שיביא למסחר ולרווחה לכל. מאידך, היגל ומרקס עמדו בעיקר על אותן תוצאות חברתיות שליליות, שהן בניגוד לכוונות הטובות של עושיהן. ״יד נעלמה״, כביטויו של אדם סמית, ״עורמת התבונה” – כביטויו של היגל, הם כינויים ציוריים לתופעות חשובות בחיינו, שבהן תוצאות של פעולות בני אדם מנוגדות או אדישות לכוונותיהם (כלומר רצונותיהם ואמונותיהם) המקוריות. אך על דעתו של איש לא עלה לתאר תופעות אלה כביטוי לפאטליזם• פאטליזם אנו קושרים באדישות ובחוסר מעש של ממילא הכל לא יועיל, ואילו. מאחורי ההשקפות שאנו מתארים עומדת פעלתנות גדולה. ברם, פאטליזם רך אינו מביא את האדם לפקפק בכוחה של הפעולה האנושית, הוא רק מביא לפקפק בכוונות טובות. התגובה לפאטליזם קשה היא אפטיה נרפה. התגובה לפאטליזם רך היא ציניות קשה. ביסוד הדוגמאות המציינות תופעות של תוצאות נוגדות כוונות, עומד בדרך כלל כשל מצד היחידים הפועלים. זהו ״כשל המיצרף״, דבר העשוי להיות נכון לגבי כל דבר ודבר בנפרד עלול שלא להיות נכון לגבי כל הדברים במצורף. כל אחד ואחד יכול למשוך את החשבון שלו מן הבנק, אך לא כולם ביחד (הבנק יתמוטט). ביסוד הפאטליזם הרך עומד כשל הדוגמה הדרמטית, היינו הרעיון שאם יש דוגמאות בולטות לאיזושהי תופעה, אז כל התופעות הן מאותו סוג.
אכן יש דוגמאות דרמטיות לתופעות חברתיות חשובות, שהן אינן תוצר של רצונות וכוונות היחידים, אלא בניגוד להן. אך מזה אסור להסיק שהכל הוא בעל אופי “דיאלקטי” ושההיסטוריה האנושית היא אוסף של “אירוניות״, שרק משקיף חכם (“הינשוף של מינרווה״) המכיר את ״החוקיות ההיסטורית” וחשדני לגבי כוונות טובות של פועלים בעלי נפש יפה עשוי להכיר.
דטרמיניזם וחופש
גם פאטליסט המאמין שמקום מותו ושעת מותו נקבעו מראש, עדיין חי באי ודאות. הוא עצמו אינו יודע מתי והיכן ימצא את מותו. היקבעות ואי ודאות הם מושגים מובחנים. היקבעות הוא מושג המתייחס למצב העולם כפי שהוא, בלי קשר למצב הידיעות לגביו. בעגה הפילוסופית, היקבעות היא מושג אונטולוגי. לעומתו, ודאות היא מושג יחסי למצב הידיעות ביחס לעולם. בעגה הפילוסופית, ודאות היא מושג אפיסטמולוגי. תיתכן אפוא היקבעות האירועים בעולם שמישהו או מישהם ידעו עליהם. למרות המובחנות בין ודאות והיקבעות, יש דרך מלומדת לקשר בין השניים, וזאת דרך העיסוק בידיעותיו של יצור כל יודע. כל מה שנקבע, כלומר כל מה שעומד לקרות, היצור הכל יודע יודע בוודאות. ביטוי לרעיון זה נמצא במכונת לפלאס. לפלאס, שהיה בין היתר מורה למתמטיקה לצוערי תותחנים – שלימים המפורסם שבהם היה נפוליון, האמין באדיקות בעולם שבו הכל נקבע מראש. אך אותו לפלאס היה גם מורה גדול לטיפול באי ודאויות, והיה מחשובי ההוגים בתורה העוסקת באי ודאויות, בתורת ההסתברות. לפלאס הציע לחשוב על מחשב ענק שלתוכו מוזנות כל הנוסחאות המתמטיות המנסחות את כל חוקי הטבע האמיתיים, וכן תיאור מלא של מצב העולם ברגע נתון. משני אלה, חוקי הטבע ומצב העולם, ניתן להסיק באותה מכונה לפלאסית את מצב העולם בכל רגע ורגע. במכונת לפלאס הכל צפוי. כמאמר לפלאס, “דבר לא יהיה אי ודאי והעתיד כמו העבר יהיו נוכחים לנגד עיניו. השכל האנושי מרמז בדרגת השלמות אותה הצליח להעניק לאסטרונומיה, מושג רופף על סוג זה של בינה” (מן המפורסמות הדורשות ראיה הוא הסיפור על כך שנפוליון התפלא שבשיטת לפלאס אלוהים לא מופיע, אלא רק אותו מחשב ענק. על כך, כמסופר, השיב לפלאס: בשיטתי אין לי צורך בהיפותזה על אלוהים. כלומר את מקום האלוהים הכל יודע בתיאולוגיה המסורתית מחליף המחשב הענק). לפלאס זיהה השקפת העולם הקרויה דטרמיניזם, האומרת בניסוח גולמי שלכל אירוע בעולם יש סיבה מספקת להתרחשותו, עם האפשרות למכונה לפלאסית. הזיהוי בא משום שהמחשב אמור להכיל את ניסוח כל החוקים הסיבתיים וכן את תיאור כל תנאי הראשית שמהם ניתן להסיק דדוקטיבית תיאור של כל אירוע העומד להתרחש. היו אפוא שסברו שאם יראו שמכונת לפלאס אינה אפשרית מבחינה עקרונית, ולא רק מבחינה טכנולוגית, כי אז יוכיחו שהעולם אינו דטרמיניסטי. מהלך אחד להפרכה בנוי על מה שקרל פופר מכנה “אפקט אדיפוס”: הרצון של אדם להפריך את מה שנאמר בנבואת הגורל (או במשאל דעת קהל). נניח שאני חדור רצון להפריך את מכונת לפלאס. זו מצידה מנבאת על סמך כל שהיא יודעת על מצבי ועל חוקי הטבע, שאני עומד לזקור אצבע אחת ברגע הבא. אני, בשומעי שזוהי ניבויה של המכונה וברצוני להפריכה, זוקר להכעיס שתי אצבעות. בצעד הדווקאי שלי אני אמור לפי זה להפריך את האפשרות למכונה לפלאסית כמכונה כל יודעת: התנהגותי מעידה שמכונה לפלאסית לא יכולה להביא בחשבון התנהגות של יצורים בעלי52 תודעה, המודעים בין היתר לתוצאות הניבוי של מעשיהם המשוערים. המכונה, לעניין זה, אינה במצב עדיף על מצבו של סוקר משאלי דעת קהל, בו חלק מן הנשאלים רוצה להפריך את תוצאות הסקרים המתפרסמים בעיתון.
על טענת האצבע המזדקרת ישיב הלפלאסיאני באצבע משולשת. כל הטיעון המפריך על סמך “אפקט אדיפוס״ הוא לדידו תרגיל זול בהנחת המבוקש. אתה, יאמר לי הלפלאסייני, חושב שכאשר המכונה תאמר לך שאתה עומד לזקור אצבע, אתה כתגובה תזקור שתיים. אך אם זה מה שהמחשב יאמר לך שתעשה, אזי הוא כבר הביא בחשבון את יצר הדווקא האדיפלי שלך, ואז, כאשר תנסה לפרוס את אצבעותיך, תגלה למגינת לבך שאתה זוקר רק אצבע אחת כמאמר המחשב הלפלאסי. והוא מוסיף, ההנחה שלך שאתה תזקור שתי אצבעות אינה גילוי, אלא קביעה שרירותית שיש בידך להפריך את המכונה. כלומר אתה מניח שהעולם אינו דטרמינסטי, ואתה אינך מגלה שהעולם כזה באמצעות הפרכה מדומה של המכונה.
אם בעבר התעניינו הוגים בעיקר בשאלה אם העולם הוא דטרמיניסטי או אינדטרמיניסטי, ובאופן נגזר שאלו אם האדם חופשי, אם העולם הוא כזה או כזה. השאלה היום היא אחרת. אין ניסיון פילוסופי להידרש ברצינות לשאלה מה דמות העולם; לרבים מן ההוגים זו בגדר שאלה עובדתית. במקום זה השאלה היא אם באופן הגיוני ניתן ליישב דטרמיניזם וחופש בלי קשר לשאלה אם העולם הוא באמת דטרמיניסטי. השאלה היא אפוא זו: נניח, לצורך הדיון, שהעולם הוא דטרמיניסטי (במובן שמיד נידרש אליו), האם עובדה זו מתיישבת לוגית עם היות בני אדם חופשיים בפעולותיהם? ויליאם ג׳יימס כינה את ההשקפה על דטרמיניזם המתיישב עם חופש – ״דטרמיניזם רך”.

כל דטרמיניזם והמילון שלו
אין זה מוסכם בין ההוגים השונים מה אומרת ההשקפה הקרויה דטרמיניזם, ויש המטילים ספק בכך שיש איזשהו נוסח חף מסתירה, המסוגל להציג השקפה זו. הנוסח שאזדקק אליו אומר: כל אירוע בעולם נופל תחת תיאור כזה שניתן לגזור באופן דדוקטיבי את התרחשות האירוע, מפסוקים המנסחים חוקי טבע ומתיאור התנאים הקודמים לאירוע. ניתן להבחין בזנים שונים של דטרמיניזם. כל זן נקבע לפי המילון שהוא מספק לתיאורי האירוע, החוקים והתנאים המקדימים לאירוע. כך למשל, דטרמיניזם פיסיקלי הוא זה שבו התיאורים המעורבים בגזירת האירוע כוללים רק מונחים פיסיקליים. במונחים פיסיקליים אנו כוללים לא רק מונחים מתחום הפיסיקה במובן הצר, אלא גם מונחים מ״תחום החומר” בכלל, כלומר גם כימיה וביולוגיה. דטרמיניזם פסיכולוגי הוא זה שבו, בנוסף למינוח הפיסיקלי, מופיעים בתיאורים המעורבים בגזירת האירוע גם מונחים פסיכולוגיים, כמו זיכרון, כוונה, מודעות, רצייה, אמונה וכיוצא באלו. פרויד למשל היה ללא ספק דטרמיניסט, אך ספק גדול בעיני אם הוא היה דטרמיניסט פסיכולוגי. מרקס היה דטרמיניסט כלכלי. הוא היה סבור שחוקי הכלכלה והאירועים הכלכלים נדרשים באופן מהותי למילון כלכלי, כלומר מונחים שאינם ניתנים להגדרה במונחים פיסיקליים ופסיכולוגיים. בקיצור, כל דטרמיניזם והמילון שלו. עיקר שימת הלב שלנו בדיון על דטרמיניזם וחופש הוא ביחס בין דטרמיניזם פיסיקלי ודטרמיניזם פסיכולוגי, כאשר בשניהם הכוונה לשימוש רחב בפיסיקלי ופסיכולוגי (רחב ממה שמופיע בספרי הפסיכולוגיה). זה באשר לדטרמיניזם, ומה ביחס למושג השני, חופש, שאת הזיקה בינו לבין דטרמיניזם אנו בודקים?
 גם פאטליסט המאמין שמקום מותו ושעת מותו נקבעו מראש חי באי ודאות לגבי המקום והזמן
חופש הרצון וחופש היכולת
בימי הביניים קנתה לה שביתה הבחנה סכולסטית אחת ביחס למושגי החופש. ההבחנה היא בין חופש המיוסד על מושג הרצון לבין חופש המיוסד על מושג היכולת. ובלשון אנשי האסכולה, בין “חופש מתוך ספונטניות” לבין “חופש מתוך אדישות”. בחופש מתוך ספונטניות הריני חופשי אם אני פועל מרצוני, כאשר הניגוד למושג זה של חופש הוא כפייה. בין מושג זה של חופש לבין דטרמיניזם53 אין כל ניגוד. אני מקיש עכשיו באצבעי על קלידי המחשב. אני עושה זאת מרצוני. איש לא כפה עלי מעשה זה בכך שאחז למשל בחוזקה באצבעות ידי והקיש באמצעותן על הקלידים. אפילו אם נקישותי על הקלידים נגזרות מחוקי טבע ומתנאי הראשית הקודמים לנקישותי, אין בהן כדי לפגוע בחופש שלי, באשר אני רוצה להקיש על הקלידים את אשר אני מקיש. יטען הטוען שהעובדה שרציתי בהקשה על הקלידים אינה כשלעצמה מבטיחה שאני חופשי, באשר לא יכולתי לפי האמור שלא להקיש על הקלידים, שהרי פעולה זו נגזרה מחוקי טבע, ממצבי וממצב סביבתי שקדמו להקשה. אדם היושב נעול בתא מאסר אינו חופשי גם אם הדבר חופף את רצונו להישאר כלוא בתא, באשר הוא סבור שבשום מקום בעולם לא ימצא חברה מעניינת כל כך. כאן נכנס המושג השני של חופש, לפיו אדם הוא חופשי אם ורק אם יש בידיו היכולת לפעול אחרת משהוא פועל. במקרה שלנו, אדם הוא חופשי אם יש בידיו היכולת לצאת מתא המאסר. ביכולת אנו כוללים לא רק יכולת במובן הצר, הקשורה בכשירותו של האסיר ללכת, אלא גם להזדמנות להפעיל את כוחו לצאת מן התא, היינו שיימצא ברשותו המפתח לפתיחת סוגר התא. חופש מתוך ספונטניות הוא היכולת (במובן הרחב) לפעול אחרת. בפעולה, כמובן, אנו כוללים לא רק עשייה, אלא גם מחדל. אני חופשי להרים את ידי רק אם אני מסוגל שלא להרים את ידי.
העניין הוא, שההבחנה בין שני מושגי החופש היא מדומה. לומר על אדם שהוא נהנה מחופש שבאדישות, כלומר שהוא “יכול היה לעשות אחרת”, פירושו לומר עליו שהוא יכול היה לעשות אחרת לו רצה בכך. ולכן אין חופש מתוך אדישות אם אין הוא גם חופש מתוך ספונטניות. מאידך, לומר על מישהו שהוא חופשי כאשר הוא פעל מתוך רצון, פירושו לומר עליו שהוא מרצונו היה יכול שגם לא לפעול, שהרי אחרת לא ברור מה פירוש פעל מרצונו. אם ידי המשותקת מזדקרת כלפי מעלה, ואני גם מרוצה ממצבי זה, אין פירוש הדבר שאני פועל במקרה זה מרצוני. אין זו פעולה שלי.
לאיפיון חופש דרושים שני המושגים, של רצון ושל יכולת. מוסכם על הכל, שלומר על אדם שהוא חופשי בפעולתו זה לומר עליו באופן אמיתי שהוא יכול היה לפעול אחרת אילו רצה. אי ההסכמות, והן רבות, הן ביחס לפירוש שיש להקנות לאמירה “יכול היה לפעול אחרת אילו רצה”. דומה שגם אם היינו מנהרים מושג זה של יכולת לפעול אחרת, עדיין חופש הרצון עצמו אינו מובטח. שהרי ייתכן שהרצון לפעולה עצמו נקבע מראש, ולא יכול היה להיות אחר משהינו. אפשר להתחכם ולומר שרצון חופשי מצידו הוא אותו רצון שאנו חופשיים לשנותו כרצוננו. ואז, כמובן, השאלה תישאל ביחס לאותו רצון “אחר”, האם הוא רצון חופשי, ודומה שאנו נתונים בנסיגה אינסופית ביחס לחופש בבחירת הרצון עצמו.
דטרמיניזם פיסיקלי
על סמך המעט שנאמר עד כה, ננסה להתייחס לשאלה אם ניתן ליישב דטרמיניזם פיסיקלי עם חופש. יש מקום לכנות את השאלה הזו שאלתו של קאנט. הוא לא הראשון שהיה מוטרד משאלה זו (דקארט קדם לו בזה), והוא לא היה כמובן האחרון, אך הוא ראה בחריפות חסרת תקדים את משקלה של הבעיה, ולדעתי גם סיפק את הרמז לתירוצה. קאנט התרשם עמוקות מן הפיסיקה של ניוטון וסבר שבצלמה ובדמותה תהא גם הפיסיקה בעתיד, כלומר פיסיקה דטרמיניסטית במובהק. תמונת העולם המדעית, סבר קאנט, מציעה לנו השקפה דטרמיניסטית. מאידך, השקפת העולם המוסרית שלנו מחייבת אותנו להאמין בכך שבני אדם הם יצורים חופשיים, באשר אין מקום לבוא בדרישות מוסריות לאדם, כמו שאין לשבחו או לגנותו, אם אין הוא חופשי לעשות אחרת. בין שתי תמונות העולם המדעית והמוסרית ראה קאנט ניגוד עמוק, ושאל איך ניתן – אם ניתן – ליישב בין השתיים. אחד המהלכים הלא מבטיחים לדעתי להשיב לשאלת קאנט הוא לנסות ולטעון כלפיו במטבע שלו עצמו, כלומר לטעון כלפי קאנט שדווקא תמונת העולם המדעית הבנויה על הפיסיקה בת ימינו מציעה תמונת עולם אינדטרמיניסטית. יש שיפנו אותנו לעולם החלקיקים הפיסיקליים, שהתנהגותם בימינו אינה מקבלת תיאור דטרמיניסטי. יש שיפנו אותנו לתופעות כאוס, שאמורות לערער את הרעיון שתיאור דטרמיניסטי מבטיח היקבעות יחידה של מאורע. השאלה אם אומנם מפריך מדע ימינו את תמונת העולם הדטרמיניסטית הוא עניין למחלוקת. יש שיאמרו שהזדקקות לדפוסי הסבר לא דטרמיניסטיים בתחום החלקיקים היא תולדה של קוצר ההשגה שלנו, אך לא תיאור מצב הדברים האמיתי בעולם. כלומר שזהו אינדטרמיניזם הכרתי ולא אונטולוגי. ובהקשר זה יביאו את המימרה האינשטיינית, שהפכה לקלישאה, שאלוהים לא משחק בקוביות. אחרים סבורים שהאינדטרמיניזם של הפיסיקה הוא אונטולוגי, ומצביע על איך נראה העולם באמת, ואינו רק בגדר הוראת שעה. טענתי שהנטייה בת ימינו לעסוק בסוגיה של דטרמיניזם וחופש היא לברוח מן הבירור בדבר השאלה איך העולם הוא באמת, ולהתרכז בשאלה על דבר ההתיישבות של דטרמיניזם וחופש, בלי קשר לשאלה מה הפיסיקה מציעה לנו לחשוב על העולם. במאמר מוסגר אומר, שהשאלות שהשקפה אינדטרמיניסטית ויחסה לחופש ואחריות מוסרית מעלה, הן חמורות לא פחות משאלת קאנט. רק שוו בנפשכם שאנו נמצאים בעולם שמדי פעם כאשר את מושיטה ידך לשלום זו קופצת לה ב״קפיצה קוואנטית״, ללא סיבה כלשהי, ללחיו של הזולת וגומרת שם בסטירת לחי מצלצלת. איך בדיוק עובדה זו היתה מתיישבת עם עובדת היותך אחראית למעשייך הוא עניין מוקשה לא פחות מאחריות בעולם דטרמיניסטי. אך אנו בשלנו, האם חופש מתיישב עם דטרמיניזם פיסיקלי.
האם נימוקים הם סיבות
בשעה שאני כותב את חיבורי זה, אני רואה את בנותי התאומות מבעד לחלון. אני מרים את ידי ומסמן להן לשוב הביתה, מאחר שמחשיך ועת לחזור. ועתה נניח שאנו נמצאים בעולם דטרמיניסטי. חוקי הטבע לגביו מנוסחים כולם במה שכינינו מילון פיסיקלי, כולל מילון פיסיולוגי. ובכן, ממצב גופי, כמו נם ממצב סביבתי, ניתן היה להסיק שאני אכן ארים את ידי כעת ובדרך המדויקת שבה אכן54 הרמתי את ידי. האם תיאור זה מתיישב עם הרגשתי הברורה שהרימותי את ידי מרצוני החופשי ושהיתה זו פעולה חופשית? אלה שתשובתם לשאלתי היא שלילית, כלומר אלה הכופרים ביכולתנו ליישב בין השניים, יאמרו שאחת מן השתיים: או שאינני חופשי להרים את ידי או שאין חוקים ותנאים שמהם ניתן היה לגזור שארים את ידי. אפשרות שלישית אין. ואילו אני רוצה להציג את קצה זנבו של שיקול, המעיד שניתן אחרי הכל ליישב את השניים: חופש ודטרמיניזם. הכיצד? כאמור, מהחוקים ומתיאור התנאים המקדימים המתייחסים בעיקר למצבי הגופני, מבנה גופי, מערכת עצבי ושרירי ועוד, נגזר כאמור שאני ארים את ידי. האם עובדה זו מתיישבת עם הנוסחה שאני חופשי להרים את ידי כאשר יכולתי שלא להרים את ידי לו רציתי שלא להרים את ידי? את יכולתי שלא להרים את ידי אני מגלה בהזדמנויות רבות בחיי. אינני חייב להוכיח יכולת זו דווקא עתה בעת שאני מרים ידי. יכולת דורשת גילויי יכולת, אך הגילוי לא חייב להיעשות בכל עת שבה מייחסים את היכולת. מה באשר לרצון להרים את ידי כדי לאותת לבנותי? איך הוא מתיישב עם תיאור דטרמיניסטי? אך זה בהחלט מתיישב עם התיאור שלי כמי שרוצה להרים את ידו כדי לאותת לבנותיו. אילו לא הייתי רוצה להרים את ידי, היה לעובדה זו רישום ברור בכל הדברים הגופניים שתיארתי. מצב מוחי היה אחר, מערכת שרירי, עצבי, המערכת ההורמונלית ומה לא. תיאור מצבי הגופני כמי שעומד להרים את ידו לא כולל בתיאור הדטרמיניסטי דבר על רצוני לאותת באמצעות הרמת היד, אך אין פירוש הדבר שמצבי הגופני אדיש לעובדה שזה רצוני. להיפך, מצב גופי מבטא עובדה זו. לרצוני לאותת לבנותי מתאים מצב גופני אחד, ולרצוני שלא לאותת להן שמא יחצו את הכביש במהירות ויסכנו עצמן, מתאים מצב אחר. מן המצב האחר אין להסיק שארים את ידי, אלא להיפך, היא אמורה להישאר צמודה לקלידים. עלול להתקבל רושם מן הדברים האחרונים, שלכל מצב נפשי מתאים מצב גופני שממנו ניתן לגזור את תיאור הפעולה שאעשה במונחים פיסיקליים. אם כך היו הדברים, היה ניתן להסיק מן ההתאמה שקיים לא רק דטרמיניזם פיסיקלי, אלא גם דטרמיניזם פסיכולוגי, כלומר לא רק דטרמיניזם גופני, אלא גם נפשי. לשון אחר, שקיים קשר חוקי בין מצבי גופי ומצבי נפשי, ולכן את רצוני בהרמת היד כדי לאותת לבנותי ניתן להסיק מהמצבים הגופניים בהם אני שרוי. ומכאן שניתן להסיק על סמך הנחת הדטרמיניזם שאני עומד להרים את ידי מרצוני לאותת לבנותי. אך די שנכפור בקשר חוקי בין מצבי גופי ומצבי נפשי בכדי שמעצם העובדה שקיבלנו עלינו את ההנחה בדבר דטרמיניזם פיסיקלי לא יתקבל שאנו מחויבים גם בדרטמיניזם פסיכולוגי, שבו מופיעים מונחים כמו רצון לאותת. אמנם לאירועים ומצבים נפשיים יש תמיד איזשהו ביטוי גופני, אך הקשר ביניהם אינו קשר של חוק. ההשקפה על העדר קשר חוקי בין השניים – השקפת קאנט, היא המפתח המאפשר ליישב בין דטרמיניזם וחופש, בתנאי שאין מדובר בדטרמיניזם פסיכולוגי.

 אני חופשי להרים את ידי רק אם אני מסוגל שלא להרים את ידי
לדקארט היו שתי ידידות מלכותיות. המלכה כריסטינה משוודיה, עימה התכתב על אהבה ועל הטוב, ואילו ידידתו חריפת השכל, הנסיכה אליזבת מבוהמיה, התכתבה עמו על יחסי גוף ונפש. שאלת אליזבת לדקארט היא איך שכלו של האדם, כישות לא חומרית, יכול להשפיע על פעולותיו הגופניות. כלומר איך ייתכנו יחסי סיבה ותוצאה בין דבר שאינו פיסיקלי לבין דבר פיסיקלי. איך הרצון לאותת לבנותי משפיע סיבתית על הרמת ידי. אם כאמור הרמת ידי נקבעה על ידי גורמים פיסיקליים, כל תוספת הדיבור על רצון להרמת היד אינה תורמת דבר להיקבעות האירוע הפיסיקלי של הרמת ידי. כאן חבויה מחלוקת גדולה בת ימינו. האם הנימוק להרמת היד, שהיה כאמור רצוני לאותת לבנותי לחזור לביתנו טרם חשכה, בלוויית האמונה שאכן בנותי הן אלה שאותן אני רואה מחלוני, הם הסיבה להנעת שרירי ידי, באופן שזו מתרוממת מקלידי המחשב כלפי מעלה, או שמא אין בנימוק המנוסח במונחי רצון ואמונה לספק משמעות למעשה שלי, באותו מובן שתיאור פיסיקלי של כתיבתי עדיין דורש השלמה להבהרת מה המשמעות של מה שאני כותב. לשון אחר, האם נימוקים הם סיבות או שיש לנו הבחנה חותכת בין השניים. מי שסבור שדטרמיניזם מתיישב עם חופש, אך נימוקים אינם בגדר סיבות, יאמר שדטרמיניזם פיסיקלי קובע שהיד תתרומם, אך את המשמעות של הרמת היד, כלומר האם זהו איתות או למשל תרגיל בהרפיית שרירים, אין הדטרמיניזם קובע. מה שמבדיל לפי זה הרמת יד שלי מתוך רפלקס לעומת הרמת יד שלי מתוך רצון הוא, שרק הרמת היד מן הסוג השני היא פעולה, כלומר תנועה גופנית בעלת משמעות. ■55

"
